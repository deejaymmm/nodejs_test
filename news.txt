НАЦІОНАЛЬНА СПІЛКА КРАЄЗНАВЦІВ УКРАЇНИ
ОДЕСЬКА ОБЛАСНА ОРГАНІЗАЦІЯ





 


Василь Вельможко

Чорноморці - борці за незалежну Україну 
(1917-1921)























Одеса - 2021


До читачів.

        Всім відомий вислів «історію творять люди», але і пишуть історію також люди, причому, в більшості випадків, записане не завжди відповідає дійсності. Прикладом подібного може служити історія вітчизняного війська періоду національно-визвольної революції 1917—1921 років. Як не прикро визнавати, але відсутність відомостей про події і дюдей, які на початку XX століття відроджували нашу  національну армію і флот, які в небі, на суші і  на морі героїчно боролись за волю і свободу українського народу та за державну незалежність, і сьогодні створює проблеми на шляху будівництва війська в сучасній Україні. Щоправда, починаючи з 1914 року ця проблема зрушена з місця у звязку з агресією Російської Федерації на сході України та анексією Криму. В рамках відзначення сторіччя національно-визвольної революції в Україні (1917-1921) знімались художні й документальні фільми, написано багато книжок про події в Україні у вказані роки. Опубліковані біографії героїв та учасників визвольних змагань.
        Метою даного дослідження є донести інформацію до сучасників про людей, життя яких певною мірою пов’язане з Одещиною і які брали активну участь в боротьбі за незалежність України в 1917-1921 роках до читачів.  Першою спробою донести до читачів, що одесити не стояли осторонь в боротьбі за свою волю була брошура автора «Випускники Одеського піхотного училища – старшина армії УНР», видана в 2015 році, в якій наводились біографічні дані трьох десятків випускників вказаного училища, що зі зброєю в руках боролись за Самостійну Україну в 1918-1921 роках. Але після цього автора не залишала думка про те,  що це не всі герої. За останні 5 років вдалося значно розширити списки випускників славетного училища, а також доповнити нове видання випускниками о Сергіївського артилерійського училища в Одесі та двох Одеських шкіл прапорщиків, студентами Одеського університету, мобілізованих на Першу світову війну, які після проголошення самостійної України стали на захист нової держави. До цього списку додалися уродженці міста та Одещини в сучасних межах, цивільні особи, які активно підтримували український рух в Одесі на зорі нового століття. Хочеться відзначити основні джерела, звідки вдалося істотно доповнити відомості про одеситів-патріотів та висловити подяку авторам книг, які стали в пригоді для пошуку борців за волю України: Роману Ковалю, Віктору Моренцю та Юрію Юзичу за їх ««Подєбрадський полк» Армії УНР», Роману Ковалю за «Рейд у вічність», Ярославу Тинченку за його книги «Офіцерський корпус Армії УНР», «Військово-морські сили України» та «Герої українського неба» а також Мирославу Мамчаку за «Мартиролог офіцерів та урядовців Українського державного флоту (1917—1921 рр.». 
          Комусь може здаватися, що Українська революція відбувалася десь в Києві, а Одеса до тих подій не була дотичною. Звичайно,  Київ в 1917 році відновив статус столиці, там була створена Центральна Рада, уряд та відбувалася решта значних подій. Але події, які відбувалися в Одесі, були невід’ємною частиною Української революції. Це була одна з хвиль революції, яка мала свою специфіку і своє обличчя, але водночас увібрала тенденції, які мали місце у всій Україні. Великий внесок у дослідження участі одеситів у визвольній боротьбі за незалежність України в 1917 -1921 роках зробили одеські історики  Сергій Боган, Тарас Вінцковський, Тарас Гончарук, Сергій Гуцалюк, Анатолій Мисечко, Олександр Музичко, Вадим Хмарський, а також журналісти Аліна Пляченко та Василь Дяченко та інші дослідники.  
        Основною військовою силою УНР в Одесі були гайдамаки. Крім того, були ще юнкери місцевих військових училищ, також були окремі дрібніші загони. Невелика частина, яка об’єднувалася в межах Одеської Січі – організації, яка об’єднувала здебільшого молодь, до котрої входив Юрій Липа. Також до рушійних сил належать невеличкі загони вільних козаків та частина матросів українізованих кораблів Чорноморського флоту та Одеського авіаційного загону.
         Про Одесу можна також сказати, що це було обличчя Української революції, перший кандидат на посаду Голови Центральної Ради та на посаду Гетьмана України був відомий меценат та землевласник Євген Чикаленко, який за станом здоров’я відмовився від обох пропозицій. Два прем’єр-міністри: Всеволод Голубович та Володимир Чехівський, ціла низка міністрів з Одеси: Сергій Шелухин, Іван Липа, Андрій Ніковський, Петро Климович, Георгій Афанасьєв, Олександр Жуківський, Олександр Рогоза, Сергій Гутник, морські міністри  Михайло Остроградський та  В'ячеслав Клочковський, вчені-історики Олександр Грушевський, Михайло Слабченко  та Павло Клепацький. На початку ХХ століття в Одесі потужними організаціями українців  були «Просвіта» та «Український клуб», до яких входили сотні свідомих одеситів і які несли українське слово в маси. Одним з провідників цих організацій був військовий лікар Іван Луценко. Активними діячами «Просвіти» були Віталій Боровик, Володимир та Наталя Лазурські, священики Антон Гриневич, Олександр Кожин та інші громадські діячі.
         Розповідаючи про героїв визвольних змагань, в тому числі й на Одещині, автор намагається зробити свій внесок в закладання міцного фундаменту у відродження національної культури, військових традицій та висвітлення деяких фрагментів історії національно-визвольного руху на початку минулого століття на півдні України.  

 



Військові Одещини в боротьбі за Україну

На початку 1917 року ґарнізон Одеси налічував близько 100 тисяч  вояків. Зокрема в місті дислокувалися 40-й, 45-й, 46-й, 48-й і 49-й запасні піхотні полки, 5-й артилерійський запасний дивізіон, запасні кулеметні батальйони,  1-й авіапарк, авіаційна школа при заводі «Анатра», піхотне й артилерійське  військові училища, 1-а та 2-а школи прапорщиків, дружини державного ополчення. Крім того, на рейді Одеського порту стояли кораблі Чорноморського флоту. Місто було адміністративним центром військового округу, який охоплював Херсонщину, Катеринославщину, Таврію, Бессарабію й південну частину Поділля.
        Багато офіцерів, які проходили військову службу в російській армії у підрозділах, що дислокувалися в Одесі після лютневої революції підтримали створення спочатку українських  військових формувань, це начальник штабу Одеського військового округу        Н.  Маркс й останній його командувач - ґенерал Ю. Єлчанінов, командувач  4-ї армії та майбутній військовий міністр Української Держави ґенерал О. Рогоза, командувач Румунського фронту ґенерал Д. Щербачов та інші генерали й офіцери.
         Коли ж Центральна Рада в Києві проголосила незалежність Української Народної Республіки після жовтневого перевороту в Росії та розпуску більшовиками Установчих зборів, частина офіцерів та генералів відправилась на Дон, підтримуючи білий рух на чолі з генералом Корніловим, а частина залишилася на місцях, визнавши владу Центральної Ради. В січні 1918 року українські гайдамацькі підрозділи разом з військовими частинами чинили опір озброєним загонам Червоної гвардії та військовим підрозділам, загітованим більшовиками та частині військових кораблів Чорноморського флоту, що стояли на рейді Одеського порту.
          Після вигнання більшовиків наприкінці березня 1918 року одеський ґарнізон склали частини й підрозділи, які прибули з Румунського фронту: 4-та стрілецька, 15-та піхотна дивізії, 4-й панцерний кулеметний дивізіон, технічні підрозділи. Попри навіть те, що 4-та стрілецька дивізія частково українізувалася, це були армійські з’єднання російської армії. Національним військовим підрозділом міг уважатися лише гайдамацький курінь «Вільна Україна», сформований на фронті з українського ударного батальйону 71-ї дивізії. У квітні 1918 р. розпочалося переформування цих військ на частини 3-го Херсонського корпусу Армії  УНР.
В даному розділі ви ознайомитеся з біографіями військових, більшість з яких раніше неребували в Російській армії й проходили службу в Одесі, а після проголошення незалежної України влилися до лав Армії УНР чи Української Держави. По різному склалися долі захисників України, частина з них віддала за Україну найцінніше – своє життя, багато вояків в силу різних обставин опинилися в лавах білого руху чи в Червоній Армії. Але переважна більшість до останнього боролася з російськими окупантами, як білими, так і червоними, а потім вимушена залишити рідну землю й доживати віку в еміграції. Нажаль, доля багатьох захисників залишилася невідомою, то ж робота для пошуковців не закінчена. 

1.	Алєлюхін Федір Васильович – сотник Армії УНР, військовий льотчик 
         Народився 27 січня 1896 року в селянській родині в селі Павліново Чебсарського повіту Вологодської губернії. У реєстраційних картках українських  армій  незмінно  власноручно зазначав, що вважає себе українцем. Закінчив гімназію, один курс Санкт-Петербурзького політехнічного інституту.
        19 серпня 1914 року вступив однорічником до 1-ї авіаційної роти російської армії, до жовтня  перебував на авіаційних курсах при Петроградському політехнічному інституті, після чого  до 10 березня 1915 року навчався у Севастопольській авіаційній школі, звідки отримтав призначення пілотом до 30-го корпусного авіаційного загону, в складі якого брав участь у Першій світовій війні.  За подвиги на фронті дістав офіцерський чин, а наприкінці 1917 року представлений до звання штабс-капітана. Мав більше 400 годин пілотування у бойових умовах
         У грудні 1917 року 9-й винищувальний авіаційний загін був українізований, а 13 березня наступного року  рештки його демобілізовано. Потому виїхав в Одесу, де 5  квітня 1918 року вступив до складу Армії УНР. Спочатку служив в Одеському авіаційному дивізіоні, згодом — у 2-му Подільському авіаційному дивізіоні (у Вінниці). За сукупністю загальної кількості нальотів на фронті під час Першої світової війни наказом Військової офіції Української Держави 12 липня 1918 року був затверджений у ранзі сотника. Під час антигетьманського повстання у складі дивізіону перейшов на бік військ Директорії. 27 листопада 1918 року за розпорядженням Директорії у складі ескадрильї, виокремленій з Подільського авіаційного дивізіону, відбув до Західно-Української Народної Республіки. З 1 грудня 1918 року служив льотчиком у 1-й польовій летунській сотні Галицької армії, згодом перейшов до 2-ї летунської сотні. Під час польоту 10 жовтня 1919 під містечком  Монастирище був збитий з кулемета денікінцями та потрапив у полон. У грудні 1919 року утік з полону та приєднався до своєї сотні, яка на той час перебувала в Одесі. Після захоплення 1-го Галицького авіаційного загону у Козятині в квітні 1920 року перейшов на службу до Армії УНР. Брав участь у роботі авіаційної закупівельної комісії УНР в Італії. Потому служив у 1-й Запорізькій авіаційній ескадрильї Повітряного флоту УНР. 
        У 1922 чи 1923 році повернувся до СРСР. Мешкав у м. Мала Вішера Ленінградської області. 18 серпня 1937 заарештований і невдовзі засуджений до страти. Розстріляний 9 вересня 1937 року в Ленінграді.

2.	Андріанов Павло Маркович  – полковник Армії Української Держави, київський губернський староста
         Народився 26 лютого 1877 у Миколаєві. Освіту здобув у Миколаївському реальному училищі, яке закінчив в 1895 році, Після закінчення реального училища вступив добровольцем до 58 піхотного Празького полку, а потім вступив до Московського піхотного юнкерського училища, яке закінчив в 1897 році та Миколаївську академію Генерального Штабу в 1903 році. 
        У 1904–1909 р.р. служив обер-офіцером для доручень при штабі Одеського військового округу. У 1909—1914 роках викладав військові науки в Одеському військовому училищі. Був дійсним членом Одеського відділення Імператорського військово-історичного товариства, членом педагогічного відділу Імператорського філологічного товариства при Одеському університеті. Прочитав в Одесі низку публічних лекцій з військово-історичної тематики. У 1909 році здійснив поїздку по Нижньому Дунаю та в Румунію з метою дослідження місць колишніх російсько-турецьких воєн. 1906—1914 редагував одеський ілюстрований військово-патріотичний журнал «Русский Воин». В 1914—1916 р.р. опублікував багато статей у провідних одеських газетах з аналізом військово-політичного розвитку Європи років Світової війни. У 1915-1916 рр. виконував обов'язки начальника штабу 105-ї піхотної дивізії. У 1917 році командир 53-го піхотного Волинського полку. Пізніше служив у штабі армії Південно-Західного фронту. Опублікував декілька ґрунтовних видань: польсько-російсько-німецький словник військової термінології та довідник військового лікаря. Мав нагороди: ордени Св. Станіслава 3-го та 2-го  ступенів; Св. Анни 3-го та 2-го  ступенів з мечами; Св. Володимира 4-го стуреню з мечами та бантом, 3-го ступеню з мечами; Георгіївську зброю; орден Св. Георгія 4-й ступеню; Георгіївський хрест 4-го ступеню.
       30 серпня 1918 року призначений гетьманом Павлом Скоропадським на посаду Київського губернського старости. Під час антигетьманського повстання загинув у Києві 17 грудня 1918 року.

3.	Аркас Микола Миколайович (молодший) — полковник Армії УНР
      Народився 2 вересня 1880 року у Миколаєві у родині відомого  культурно-освітнього діяча, письменника, композитора, історика Миколи Миколайовича Аркаса (старшого). Батько Микола Аркас, відомий історик, автор «Історії України-Русі» та опери «Катерина». Матір’ю Миколи була Ольга Іванівна Шишкіна, яка закінчила Петербурзький жіночий музичний пансіонат. Саме їй Микола Аркас (батько) зобов’язаний успіхам своєї музичної творчості.
        Спочатку Миколу, дотримуючись сімейної морської традиції,  віддали на навчання до Петербурзького  морського кадетського корпусу, але душа не прагнула до холодного Балтійського моря і юнака перевели до Миколаївського кадетського корпусу, після закінчення якого він поступив до Єлисатвеградського кавалерійського училища, яке в 1901 році закінчив за 2-м розрядом. Проходив службу у прикордонних військах Приморського округу, був ад’ютантом командуючого російськими прикордонними військами на Далекому Сході, у 1906 році звільнився у запас. 
        Після служби Микола зайнявся своєю улюбленою справою – театром, подорожує з мандрівними трупами. Любов до громадськопросвітницької діяльності прищепив йому батько, М.М. Аркас і разом з ним він стає членом Миколаївської «Просвіти» та бере активну участь в її розбудові. На сцені Микола Миколайович з 1907 року. Виступав у Київському театрі Садовського (1910), театрі Чернецької (1911-1912), в Одеському «Народному Домі» (1912 - 1913). 
         Під час Першої Світової війни був мобілізований до складу російської армії, служив у Дикій дивізії Чеченського полку. З початком визвольних змагань українського народу його підрозділ українізовано та перейменовано на Полтавську партизанську кінну сотню, на чолі цієї сотні у лютому 1918 року у складі Запорізької бригади військ Центральної Ради брав участь у боях під Києвом проти більшовиків. З 1 березня 1918 року сотня несла варту біля найважливіших установ Києва. У квітні 1918 року сотня була реорганізована в Окремий Сердюцький кінний дивізіон Армії УНР.
        Під час гетьманського перевороту наприкінці квітня 1918 року Микола Аркас на чолі дивізіону одним із перших підтримав Павла Скоропадського. За часів гетьманату залишався командиром дивізіону, який продовжив нести варту у Києві. 15 грудня 1918 року, після вступу до Києва військ Директорії, дивізіон перейшов у її розпорядження та був перейменований у Кінно-Гонецький полк штабу Дієвої армії УНР. Короткий час Микола Аркас був військовим комендантом Києва.
        На чолі цього полку Микола Аркас брав участь у боях на Чернігівщині наприкінці грудня 1918 — до 5 лютого 1919 року. Станом на 21 лютого 1919 року — командир кінного дивізіону, який брав участь у боях під Києвом. Навесні 1919 року — у розпорядженні штабу Південно-Східної групи Дієвої армії УНР, комендант мосту на Дністрі, через який у квітні 1919 року українські війська переходили до Королівства Румунія.
З 19 серпня 1919 року — командир 2-го кінного полку імені Максима Залізняка Дієвої армії УНР (з середини вересня 1919 року — 2-й кінний Переяславський полк). Полк, який перебував у стадії формування і налічував у складі 70 вершників, 55 піших, два кулемети «максим», один кулемет «люїс» і 211 вчорашніх махновців — без коней, зброї та чобіт, кинули на станцію Перехрестівка на теперішній Кіровоградщині. Завданням, яке поставив Головний отаман армії Української Народної Республіки Симон Петлюра, було стежити за пересуванням денікінців, але не вступати в бій. Французи, британці й американці також вимагали від денікінців та петлюрівців не воювати між собою. Але, як писав потім командарм УНР Михайло Омелянович-Павленко, у бік денікінців «гармати почали самі стріляти». І спричинився до цього полковник Микола Аркас.
       Перед фронтом його полку на станції Затишшя опинився сьомий драгунський Новоросійський полк — 800 вершників при двох гарматах та вісьмох кулеметах «Максим». До полковника Аркаса почали скаржитися селяни: денікінські драгуни реквізують у них коней і підводи у період жнив. Микола Аркас розділив свій недосформований полк навпіл — по 45 бійців — і наказав їм виступити проти флангів денікінців. Сам із десятком штабних старшин захопив батарею білогвардійців і наказав денікінцям скласти зброю, погрожуючи ввести в бій «другий полк», якого насправді у нього не було. Після того, як драгуни склали зброю, з укриття вискочили босі неозброєні махновці й озброїлися. Денікінський командир, не витримавши такої ганьби, застрелився. Аркас наказав поховати його з усіма почестями.
        Захопивши Затишшя, Аркас зв’язався по телеграфу з генеральним штабом, звідки одержав наказ продовжувати рух на Одесу. На його зауваження, що Одеса в руках корпусу генерала Шілінґа й що здобути її з кількома сотнями беззбройних вояків неможливо, лишилися без відповіді. Тож полк і рушив на Одесу, знаючи наперед, що їм не бачити міста, як своїх очей.
         Вже перед Затишшям полковник Аркас себе дуже погано почував, а коли минув його — зліг, захворівши на висипний тиф. Ешелон проминув Іванівку і Веселий Кут; вислана вперед кінна розвідка ніде добровольців не виявила, довідались тільки від селян, що на станції Роздільній стоїть своїм «кошем» «запорозький» отаман Божко. Аркасу, тим часом, стало так погано, що він примушений був передати команду слідуючому по старшинству старшині. Про отамана, що розсівся в Роздільній, ніхто нічого певного не знав; було відомо тільки, що він і  його загін — українці й що вони ворогують з добровольцями. З огляду на це, вирішили посуватися далі до Роздільної: не буде ж «запорожець» битися з своїми?
        Але не встиг потяг зупинитися на станції, — його миттю оточила барвиста вольниця Божка. Хворого Аркаса на ношах принесли у вагон отамана Божка, який наказав відправити полковника в лазарет, а ноші спалити.
        Тим часом, увесь ешелон пересунули на запасний шлях до тупика і оточили вартою. Старшин зараз же заарештували, козаків замкнули у вагонах і виходити з них заборонили. Хлопці близько до серця цієї пригоди не брали, добродушно кепкували й лаялися з пістрявими «запорожцями»: це ж не більшовики, не добровольці, а нібито свої. Серед заарештованих старшин був  хорунжий Микола Тобілевич-Садовський, син видатного українського актора  Миколи Садовського та племінник Аркаса, син сестри Ксенії, старшина Микола Миколайович Аркас. Обидва Миколи називали один одного братами.
         Протягом чотирьох днів старшин полку водили на допити, більше схожі на виставу, де їх намагалися залякати розстрілами, аби вони перейшли на сторону отамана Божка. А до хворого полковника допустили його дружину, що піклувалася біля чоловіка. На п’ятий  день о десятій годині вечора, на вокзалі почувся гамір, вигуки й біганина. На головному шляху, не доїжджаючи кількох сажнів до перону, пихкав петлюрівський бронепотяг. «Запорожці», без ходного пострілу, кинулись врозтічну і зникли в нічному мороку. Свою потягову «Січ» вони кинули напризволяще.
        Полковника Аркаса, старшин полку й особовий склад підрозділу визволили й улаштували на бронепотязі; до нього причепили розграбований ешелон, а до нього — рухому «Січ» й подалися до Веселого Кута. Про ці події згадує брат-племінник Микола Аркас третій «У гостях в отамана Божка», опублікованих в «Календарі Українського Народного Союзу» на 1965 рік.
        З огляду на свій стан здоров’я та пошесть тифу у підрозділах, 11 грудня 1919 року полк не пішов у Перший зимовий похід, а  приєднався до Української Галицької армії, яка на той час перебувала у союзі зі Збройними Силами Півдня Росії. 15 грудня 1919 року наказом по Дієвій армії УНР  полковник Аркас був оголошений зрадником. Більша частина полку невдовзі повернулася до Дієвої армії УНР. Можна зауважити, що М. Аркас-другий не був у душі військовим, все ж-таки головним його покликанням був театр, жорстокі обставини того часу примусили його займатися воєнними справами. Але за будь-яких обставин він завжди і до кінця був вірним Україні.
       Після закінчення військових дій повернувся на сцену. У 1920-1921 рр. актор і режисер пересувного театру І. Когутяка у Станіславові (нині Івано-Франківськ, у 1921-1923 рр. входить до трупи В.І.  Косака у Коломиї, очолював просвітянський театр в Ужгороді, пізніше український театр «Нова сцена», що діяв при філії «Просвіти» в Хусті, яумй був центром української театральної культури на Закарпатті. Микола Аркас завдяки своїй наполегливості у 1932-1933 роках отримує дозвіл на організацію власного театру та ставить вистави, а восени 1934 року відкриває Руський театр імені М. К.  Садовського в Ужгороді. 
         Микола Аркас-другий не лише займався режисурою, але й відзначався майстерною грою у виставах українського класичного репертуару: роль батька в опері М. М. Аркаса-батька «Катерина», роль виборного у «Наталці-Полтавці» І. Котляревського і М. Лисенка, роль писаря у «Запорізькому скарбі», але найяскравіше його акторський талант відкривався в образі Івана Карася з опери «Запорожець за Дунаєм» С. Гулака-Артемовського. 
          Дружина М. Аркаса Надія Аркас (дівоче прізвище Народкова) разом зі своєю молодшою сестрою Марією (у майбутньому – дружиною Костянтина Клепачівського, директора Державного банку УНР) теж служили при Генеральному штабі Армії УНР з початку організації української армії. Своїх дітей у Миколи та Надії Аркасів не було, тому вони удочерили молодшу сестру Надії Марію, що зростала в їхній сім’ї. 
          Цікавим є той факт, що у містечку Ладимирів Микола Аркас з дружиною Надією та його недавнім полковим священиком Мироном Кривуцьким організували своєрідну  «сільськогосподарську комуну». Сувора емігрантська реальність змушувала шукати способи виживання українську інтелігенцію на чужій землі. «Комуна» проіснувала близько 3-х років. І звідти М. Кривуцький виїжджає до Канади, Аркаси роз’їхалися до Праги, Ужгорода та Ченстохови.
         В другій половині 1938 року в Карпатській Україні активізувались зусилля проукраїнських сил по створення автономії в складі Чехословаччини. Микола Аркас, як колишній полковник Армії УНР входив до складу Організації Народної Оборони Карпатської Січі, очолюючи військовий штаб. Але 14 грудня 1938 року він раптово помер від серцевого нападу. Похований на Замковій горі міста Хуст. 

4.	Аркас Микола Миколайович  (третій) – козак Армії УНР, історик і філолог
        Народився 27 вересня 1898 року у Миколаєві. Дід хлопчика – відомий історик і композитор Аркас Микола Миколайович-старший. Мати Миколки – Оксана Аркас, батько – народний учитель Я. Самойленко. Щоб дитина не була байстрям, дід усиновив Миколку. Так із трьох років малий почав звати діда «татом», а у сім’ї було три Миколи Миколайовича. Цікаве, допитливе маля кружилося біля Аркаса-старшого.
         Миколка  народився і провів дитячі та юнацькі роки на Півдні України, знав цей регіон, вивчав його історію, до якої прищепив інтерес ще змалку знаменитий дід-історик. Дід-батько утримував у селі школу, сам у ній  викладав, от і вирішив дати онукові домашню освіту. На багатьох книгах із Аркасівської бібліотеки були його помітки. Ми зараз із цікавістю читаємо підручник «Історія України-Русі» (1908) Миколи Аркаса, написану для онука-сина Миколки.
          Пізніше хлопчик навчався у миколаївській гімназії, а з проголошенням Української Народної Республіки в 1918 році став козаком у полку, яким командував його дядько-брат полковник М.М. Аркас. Разом з братом (саме так Микола наймолодший називав свого дядька) вони боролися з денікінцями на північному заході Одещини від Бірзули до Роздільної. Отримавши наприкінці 1919 року контузію, Микола разом з усією родиною Аркасів емігрував спочатку до Туреччини,  через рік – до Чехословаччини (Ржевніце), де прожив майже 30 років. Навчався в Українському вільному університеті у Празі. Опанував старо- та новогрецьку мову, глибоко вивчив античну літературу й історію. У 1926 році здобув ступінь доктора філософії, працював професором філософії.
          Проходячи навчання на філософському факультеті Українського університету в Празі цікавився історією, архаїчним періодом та археологією. Під впливом лекцій професора В. Щербаківського про Трою у нього виникає ідея перекласти Гомерову «Іліаду» не відходячи ні на йоту від першоджерела. Підготовка до роботи йшла у 1930-1934 рр., проводилися правки у 1935 і 1937 рр., і вже остаточне корегування відбулося у 1953 р. у Франції. Праця отримала достойні оцінки вчених, Є. Маланюк у передмові до книги М.М. Аркаса писав, що робота є першою широкозорою монографією передісторичного та стародавнього періоду. Вчений українського зарубіжжя, доктор Я. Пастернак відзивався про М.М. Аркаса третього як про передового українського історика античного та княжого періоду в еміграції та вважав його працю цінним внеском в історіографію України.
        Коли в 1945 році з’явилися «визволителі», українці швидко кинули насиджені місця. Микола-молодший у пошуках роботи переїхав до Франції (1949), потім до США (1958) у м. Сі-Кліфф. У 1954, 1955, 1963 та 1966 рр. на шпальтах «Визвольного шляху» виходять значні частини спогадів про М.М. Аркаса (1853-1909 рр.) з «Родинної Хроніки», над якою працював М.М. Аркас-третій. І хоча окремим виданням «Родинна хроніка» так і не була випущена, ці спогади є цінним історичним джерелом для створення цілісної картини про М.М. Аркаса та його історіографії.
        У 1955 році виходять «Наші степи», написані для покоління українців, що виросли на чужині, наголошуючи, що «степ – славне тло нашої історії» та побіжно згадуючи історію козаччини, описує флору та фауну південноукраїнських степових територій. У тому ж  виходять «Кошари», де онук М.М. Аркаса згадує маєток Богданівку. У 1956 році випускає поетичний переклад «Дума про похід Ігоря на половців у 1185 р.» характеризуючи свою роботу як скромну працю, що не претендує ні на точність перекладу, ні на поетичну цінність і тим більше на славу. Писав її в еміграції не маючи відповідної літератури та розвідок, окрім праці професораВ.М. Перетця про «Слово» і книжки зі старослов’янського тексту. Цікавим є його проведення паралелі між «Словом» та «Іліадою» Гомера, як двох найстаріших творів староруського і грецького письменства. Називав свою роботу переказом, який не потребує строго дотримуватися першоджерела. Свою працю присвятив своїй матері, якій завдячував за заохочення та зацікавленістю «Словом» . 
        У 1962 році випускає в суспільно-політичному та науково-літературному місячнику «Визвольний шлях» серію статей «Запорожці» (уривки з «Родинної хроніки»), де розповідає про свої дитячі роки у Богданівці та дружбу з місцевими хлопчаками, ділиться спогадами сімейного життя. У 1963-1964 рр. працює над «Історією Північної Чорноморщини з діб прадавніх і до часів козаччини». У 1969 році робота побачила світ у Торонто. Цю роботу він присвятив, як і дід, своєму сину, в одному з листів на батьківщину у 1960-ті рр. М.М. Аркас-молодший писав: «Я хочу, щоб мій син добре знав минуле нашого роду, окремих його персонажів».
        Від дідуся М. М. Аркас-третій успадкував хист до написання не лише історичних робіт, а й поетичних, його вірші періоду 1931-1933 рр. «Літом», «Марево ретроспективного прозріння», «Роздуми», «Різдво», «На лугах», «Над чорною мапою», «Чорне вітрило» збережені у Львівському Центральному державному історичному архіві.
         Доктор філософії працював натирачем підлоги у шпиталі, дружина Валентина та син Микола працювали на фабриці. Від 1963 року – на пенсії, повернувся до творчої праці. Він читав лекції з історії України індіанцям. У 1965 році Микола Аркас писав Л. Кауфману: «І я, і жінка, і син, – великі й натхненні котолюби, збираємо на вулиці голодних й холодних звіряток-покидьків під нашу стріху». Останні роки Микола Миколайович багато хворів, але котів не залишав. Помер 27 лютого 1980 року  у шпиталі в місті Гардінер, штат Мен.

5.	Архипович Микола Георгійович — генерал-хорунжий Армії Української Держави
       Народився 6 грудня 1869 року в містечку Радомишль тодішньої Київської губернії (тепер Житомирська область). Витримав іспит на звання однорічника 2-го розряду при Володимирському Київському кадетському корпусі, закінчив Київське піхотне юнкерське училищє в 1892 році, служив у Санкт-Петербурзькому гренадерському полку (Варшава). Закінчив Миколаївську академію Генерального штабу за 1-м розрядом в 1898 році.
         Служив в Одеському військовому окрузі з 1898 по 1903 рік, викладав у Тверському кавалерійському училищі з 1903 по 1905 рік. Був начальником штабу 12-ї піхотної дивізії з 1905 по 1909 рік. Викладав в Олександрівському військовому училищі з 1909 до 1911 рік. З 4 листопада 1911 року — начальник штабу 3-ї стрілецької бригади в містечку Жмеринка, полковник. З 1914 р. — командир 74-го піхотного Ставропольського полку. З червня 1915 року — начальник штабу 39 армійського корпусу. З грудня 1915 року — начальник 3-ї Заамурської прикордонної піхотної дивізії. З березня 1916 року — генерал-майор, командир бригади 3-ї Заамурської прикордонної піхотної дивізії. З жовтня 1916 року — начальник 12-ї Сибірської стрілецької дивізії. За Першу світову війну був нагороджений орденами Св. Георгія 4 та 3 ступенів, Георгіївською зброєю.
         Восени 1917 року розпорядженням Українського Генерального Військового Комітету Центральної Ради був призначений членом комісії з організації військових шкіл при головній шкільній управі військ Центральної Ради. З 12 березня 1918 року — член державної комісії з організації української армії. 17 січня 1919 року відмовився обіймати командні посади в Дієвій армії УНР.
         У вересні 1919 року був мобілізований до Збройних Сил Півдня Росії, перебував у резерві командного складу ЗСПР при штабі військ Київської, а згодом Новоросійської областей. Подальша доля невідома — після евакуації білих з Північного Кавказу у березні 1920 року до Криму не прибув: або загинув, або залишився на території, зайнятій червоними.

6.	Базилевський Павло Михайлович — підполковник Армії УНР
       Народився 9 вересня 1896 року на ст. Затишшя Тираспольського повіту Херсонської губернії (тепер Захарівський район Одеської області). Походив з дворян Полтавської губернії. Закінчив Лубенське вище навчальне училище, 1 січня 1916 року - Чугуївське піхотне юнкерське училище, вийшов прапорщиком до 216-го піхотного запасного батальйону. 5 липня 1916 року відбув на поповнення військ Південно-Західного фронту. Останнє звання у російській армії — штабс-капітан.
          На фронті був активним діячем українського руху у військах. Делегат першого Всеукраїнського військового з'їзду у Києві у травні 1917 року. Наприкінці 1917 року — старшина Першого українського козачого полку імені Богдана Хмельницького. З 17 березня 1918 року — старшина кінної сотні 1-го Запорізького полку Окремої Запорізької дивізії Армії УНР. З 1 квітня 1918 року — у складі 2-го куреня 1-го Запорізького полку виділений на формування 4-го Запорізького імені Богдана Хмельницького полку Армії УНР.
         З 1 травня 1918 року — командир 1-ї сотні 4-го Запорізького імені Богдана Хмельницького полку Армії Української Держави. З 12 вересня 1918 року — командир 3-ї сотні та тимчасовий виконуючий обов'язків командира куреня. З 19 грудня  — командир 11-ї сотні. З 1 січня 1919 року — командир 3-го куреня. 18 березня був поранений у бою з більшовиками, евакуйований до шпиталю, тривалий час лікувався. З 16 вересня — у резерві старшин Головного управління Генерального штабу УНР. З 26 січня 1920 року — командир куреня 1-го рекрутського полку Дієвої армії УНР. З 31 березня — командир 10-го куреня 4-ї стрілецької бригади Армії УНР. З 28 квітня — командир 11-го куреня. З 5 травня — помічник командира 11-го куреня. З 12 червня  — помічник командира 12-го куреня.
          З 25 липня — командир 20-го куреня 7-ї бригади 3-ї Залізної дивізії Армії УНР. З 17 листопада — комендант Могилева-Подільського. З 20 грудня 1920 року — помічник начальника школи старшин 3-ї Залізної дивізії Армії УНР. З 15 лютого 1921 року — приділений до 19-го куреня 3-ї Залізної дивізії. З 5 червня — референт постачання 7-ї бригади 3-ї Залізної дивізії.
          Після інтернування Армії УНР у Польській республіці перебував у таборі міста Каліш. Був призначений начальником таборової школи підстаршин. З 1923 року жив на еміграції у Тарнові. Під час німецько-польської війни 1939 року й наступу червоноармійських військ потрапив у табори військовополонених поляків. Засланий до Сибіру. 1942 року зголосився до Польської армії генерала Андерса, яка формувалася в СРСР. У складі цієї армії через Іран дістався на Близький Схід, де воював проти німецьких військ. Після Другої світової війни емігрував до Великої Британії. У 1950–1976 роках очолював Союз українських ветеранів. 1964 року обраний головою Товариства українських комбатантів у Великій Британії. В еміграції отримав військове звання  генерал-хорунжий. Помер в 1981 році.

7.	Байков Лев Львович – генерал-хорунжий армії Української Держави
        Народився 15 червня 1869 року в містечку Ізюм на Харківщині, син генерал-лейтенанта Лева Матвійовича Байкова. Освіту здобув у 1-му кадетському корпусі, після закінчення якого з 1 вересня 1888 року навчався у 1-му військового Павлівського училища. Випущений 10 серпня 1889 року підпоручником у 16-й гренадерський Мінгрельський полк. Потім служив у 26-й артилерійській бригаді. 10 серпня 1893 року підвищений до поручника.
         У 1897 році  закінчив по 1-му розряду проходження курсу наук у Миколаївській академії генерального штабу, причому 19 травня 1897 року за успіхи був підвищений до штабс-капітана. По закінченню академії призначений до Одеського військового округу. 22 грудня 1898 року призначений старшим ад'ютантом штабу 14-ї піхотної дивізії та 18 квітня 1899 року підвищений до капітана. Перебуваючи на цій посаді Байков з 16 жовтня 1900 року по 20 жовтня 1901 року проходив цензове командування ротою у 54-му піхотному Мінському полку. З 22 квітня 1902 року був столоначальником Головного штабу та 6 квітня 1903 року отримав чин підполковника.
         23 березня 1904 року Байков був переведений до Окремого корпусу прикордонної варти та призначений начальником штабу 5-го округу, 22 квітня 1907 року підвищений до полковника. З 17 червня по 13 жовтня 1907 року був відряджений до армійської піхоти та відбував цензове командування батальйоном у 59-му піхотному Люблінському полку, який дисдокувався в Одесі. 23 березня 1913 року Байков отримав у командування 53-й піхотний Волинський полк.
         Брав участь у Першій світовій війні, 16 серпня 1914 року був підвищений до генерал-майора і незабаром призначений командиром 2-ї бригади 71-ї піхотної дивізії. У бою 7 жовтня 1914 року був контужений у голову, але продовжував залишатися в строю до 2 листопада, коли був евакуйований до тилу для лікування контузії. За відзнаки у осінніх боях був нагороджений мечами до ордену св. Володимира 3-го ступеня  та отримав Георгіївську зброю.  1 квітня 1915 року  призначений начальником штабу 32-го армійського корпусу, з 2 листопада 1916 року командував 115-ю піхотною дивізією, а 24 червня 1917 року отримав у командування 38-у піхотну дивізію, дещо пізніше отримав звання генерал-лейтенант. Нагороди: Ордени - Св. Станіслава 3-го та 2-го ступенів, Св. Володимира 4-го, 3-го та 2-го  ступенів, мечі до цього ордену, Св. Георгія 4-го ступеня, Георгіївська зброя.
         Після Жовтневого перевороту з чином генерал-хорунжого був прийнятий до гетьманської армії в Україні, 11 жовтня 1918 року призначений начальником штабу Окремого корпусу прикордонної варти. На початку 1919 року  вступив до Збройних сил Півдня Росії.  На початку 1920 року евакуювався з Одеси до Салоніків. З травня того ж року проживав у Югославії. Помер у Белграді 23 листопада 1938 року.

8.	Бальме Яків Васильович — полковник армії УНР
          Народився 22 березня 1873 року в місті Ромни Полтавської губернії (тепер Сумська область). У 1891 році вступив однорічником до 130-го піхотного Херсонського полку. В 1897 році закінчив Чугуївське піхотне юнкерське училище, вийшов підпрапорщиком до 74-го піхотного Ставропольського полку (Кам'янець-Подільський, згодом — Умань). У складі полку був командиром роти та батальйону. Брав участь у Першій світовій війні. З 1916 року підвищений до звання  полковник, командир батальйону 449-го піхотного Харківського полку. 14 серпня 1916 року отримав важке поранений у ногу, після одужання призначений помічником командира та (з літа 1917 року)  командиром  449-го піхотного Харківського полку. Під час Першої світової війни був нагороджений всіма орденами до Святого Володимира III ступеня з мечами та Георгіївською зброєю. Останнє звання у російській армії — полковник.
          У жовтні 1917 року брав участь в українізації 449-го полку. З 20 серпня1918 року — командир куреня 10-го пішого Липовецького полку Армії Української Держави. З жовтня 1918 року — помічник командира цього полку. З 2  червня 1919 року — старший помічник командира 2-го пішого Берестейського полку 1-ї Північної дивізії Дієвої армії УНР. 14 вересня 1919 року захворів на тиф та залишився у Вінниці, де 14 листопада  потрапив у полон до білих. Згодом був відправлений до Одеси та зарахований рядовим до 48-го піхотного Одеського полку Збройних Сил Півдня Росії. У січні 1920 року втік  до Румунії, де перебував в українському таборі у Крево. З травня 1920 року був приділений до старшинської чоти штабу Тилу Армії УНР. Восени 1920 року — комендант містечка Оринін (Подільська губернія). З листопада 1920 року знов приділений до старшинської чоти при штабі Тилу Армії УНР. У 1920-1930-х рр. жив на еміграції у Польщі. У 1945 році виїхав (або був вивезений СМЕРШем) до СРСР. Подальша доля невідома.

9.	Березовський Олександр Іванович — генерал-значковий Армії Української Держави
          Народився 1 грудня 1867 року в Чернігівській губернії. Закінчив Петровський Полтавський кадетський корпус в 1886 році та Михайлівське артилерійське училище в 1889 році, вийшов до 33-ї артилерійської бригади (Київ). В 1896 році закінчив Миколаївську академію Генерального штабу за   1-м розрядом, служив на штабових посадах у Київському військовому окрузі. У 1902–1908 рр. — старший ад'ютант штабу Казанського військового округу. 6 грудня 1905 року отримав військове звання  полковник. У 1908–1910 рр. — начальник штабу 14-ї піхотної дивізії, яка дислокувалася в Кишиневі. З 24 жовтня 1910 року — командир 57-го піхотного Модлінського полку.
        Брав участь в Першій світовій війні,  З жовтня 1914 року присвоєно військовк звання  генерал-майор. З 30 травня 1915 р. — начальник штабу 10-го армійського корпусу. З 9 вересня1916 року — командувач 3-ї Гренадерської дивізії. З 29 травня 1917 року — генерал-лейтенант, командувач 31-го армійського корпусу. За бойові заслуги під час Першої світової війни нагороджений орденом Св. Георгія 4 ст. та Георгіївською зброєю.
В українській армії з 1917 року, перебуває у складі Українського Генерального військового штабу, з березня 1918 року начальник підвідділу закордонного зв'язку 2-го генерал-кватирмейстерства. За Гетьманату командир 6-го Полтавського армійського корпусу. 9 травня присвоєне звання  генерал-значковий Української Держави. 8 липня був призначений командувачем 3-го Херсонського корпусу Армії Української Держави зі штабом в Одесі.
         Після початку Протигетьманського повстання оголосив про приєднання кадрів 3-го Херсонського корпусу та всього Одеського району до Добровольчої армії. З грудня 1918 року — у резерві чинів штабу Збройних Сил Півдня Росії. З 1921 року перебував на еміграції у Німеччині. У 20-х роках поновив  звязки з Павлом Скоропадським,  був керівником Військово-спортивного відділу Союзу українських хліборобів (військового штабу при П. Скоропадському). Помер 15 жовтня 1940 року та похований на православному цвинтарі в берлінському районі Тегель.




10.	Білецький Євген Миколайович — генерал-хорунжий Армії УНР
       Народився 8 грудня 1870 року у містечку  Райгородок Старобільського повіту Харківської губернії (тепер с.м.т. Слов’янського району Донецької області). Походив з дворян. Закінчив 5-класне Харківське реальне училище та Єлисаветградське кавалерійське училище в 1894 році, вийшов підпрапорщиком до 17-го драгунського Волинського полку. 
         21 січня 1903 року у званні поручика був переведений до Окремого корпусу жандармів. Служив на посаді ад'ютанта Ломжинського губернського жандармського управління (Польща). З жовтня 1904 року — в.о. помічника начальника Єнісейського губернського жандармського управління в Єнісейському повіті. З кінця вересня 1906 року — помічник начальника Херсонського губернського жандармського управління в Єлисаветградському повіті. З липня 1907 року — начальник жандармського управління Ломжинського, Мазовецького, Шучинського та Кольненського повітів. З 1 вересня1910 р. — у розпорядженні начальника Варшавського губернського жандармського управління. З травня 1915 року — підполковник. З  вересня 1915 року — у розпорядженні начальника Смоленського губернського жандармського управління. З 18 жовтня 1915 року — начальник Одеського жандармського управління.
        У 1917 році — член Українського Генерального Військового комітету. У 1918–1919 рр. перебував на посаді начальника Херсонської ремонтної комісії з поповнення кінським складом Армії Української Держави, згодом — Дієвої армії УНР. З 16 квітня 1920 року — командир Учбового куреня 4-ї запасної бригади у Камянці-Подільському. З 20 вересня 1920 року — генерал-хорунжий Армії УНР, начальник Тилу Армії УНР. 20 жовтня 1923 року на чолі групи старшин та козаків Армії УНР виїхав на роботи до цукроварні Бабин Рівненського повіту.  У 1945 році був схоплений в Польщі радянськими військами. Подальша доля невідома. Посмертно нагороджений орденом Симона Петлюри.

11.	Біскупський Василь Вікторович — генерал-хорунжий Армії Української Держави
        Народився 27 липня 1878 року в Харківській губернії в сім'ї Богодухівського повітового предводителя дворянства, згодом віце-губернатора Томська. В 1895 році закінчив 2-й кадетський корпус, Миколаївське кавалерійське училище в 1897 році, служив у лейб-гвардії Кінному полку (Санкт-Петербург). У 1898–1899 рр. добровольцем брав участь в Англо-бурській війні (на боці бурів). У 1904–1905 рр. брав участь у Російсько-японській війні. З грудня 1914 року — командир 1-го лейб-драгунського Московського полку. Був нагороджений Георгіївською зброєю та Орденом Св. Георгія 4 ступеня. З 16 травня 1917 року — начальник 3-ї кавалерійської дивізії. Останнє звання у російській армії — генерал-майор.
        З 29 квітня 1918 року командувач військом гетьмана П. Скоропадського. З 20 липня 1918 року — начальник 1-ї кінної дивізії Армії Української Держави, яка дислокувалася поблизу Одеси. Під час антигетьманського повстання виступив проти військ Директорії, які наступали на Одесу. У листопаді—грудні 1918 року очолював офіцерські добровольчі частини у складі Добровольчої армії в Одесі.
   З травня 1919 року еміерував до Німеччині, був одним із лідерів білого руху, що орієнтувалися на Німеччину. У липні—вересні 1919 року — керівник Західноросійського уряду у Берліні. У 1920-х рр. неодноразово зустрічався з А. Гітлером, переховував його на своїй квартирі після т. зв. «Пивного путчу» 1921 року З 1936 р. — начальник управління у справах російської еміграції у Німеччині. Схвалював напад Німеччини на СРСР, але сподівався на заміну Гітлера іншою людиною, яка розуміла б значення російської еміграції для боротьби з більшовизмом. В кінці Другої світової війни Гітлер відправив Біскупського у відставку за незгоду з гітлерівською політикою щодо російських військовополонених. Помер 18 червня 1945 року та похований у Мюнхені, який знаходився в американській зоні окупації.

12.	 Богинський Всеволод Петрович — генерал-хорунжий Армії Української Держави.
         Народився 2 січня 1862 року в Санкт-Петербурзі, закінчив 3-ю С-Петербурзьку військову гімназію. На військову службу вступив 23 серпня 1880 року. В 1882 році закінчив 1-е військове Павлівське училище, отримав звання підпоручник. Випущений в 17-у артилерійську бригаду. Поручик (07.08.1886), штабс-капітан (15.07.1893). В 1896 році закінчив Олександрівську військово-юридичну академію по 1-му розряду, отримав звання капітан. Помічник військового прокурора Віленського військово-окружного суду (з 23.07.1901). Підполковник (06.12.1901), полковник (06.12.1904). Військовий слідчий Віленського військово-окружного суду (08.08.1906-20.06.1912). Генерал для доручень IV класу при головному інтенданті Військового Міністерства (20.06.-30.11.1912). Окружний інтендант Одеського військового округу (з 30.11.1912). Генерал-майор (06.12.1912). На 10.07.1916 року начальник військово-окружного інтендантського управління Одеського військового округу. Мав нагороди: ордени Св. Станіслава 2-го та 1-го ступенів, Св. Анни 2-го ступеня та Св. Володимира 4-го та 3-го ступенів.
         У 1918 році служив в армії Української Держави. Голова суду 9-ї дивізії з 20 листопада 1918. Після антигетьманського перевороту  емігрував до Болгарії. Помер в Софії 23 травня 1933 року, похований на Центральному Софійському кладовищі.

13.	Богомолов Митрофан Іванович (Гнатович?) — командир авіаційного загону УНР
        Закінчив Одеську школу авіації 6 червня 1917 року, потому служив льотчиком у складі 2-го армійського авіаційного загону. У березні-червні 1919 року — командир 4-го бойового авіаційного загону Повітряного флоту УНР, згодом — помічник командира цього підрозділу. На початку 1920 року з групою інших пілотів Повітряного флоту УНР вступив до 1-го Галицького авіаційного загону РСЧА. Зник безвісти після захоплення загону у Козятині 26–27 квітня 1920 року.

14.	Божок Георгій Терентійович —  підполковник Армії УНР
          Народився 4 серпня 1890 року в селі Холопків Глухівського повіту Чернігівської губернії (тепер с. Перемога, Глухівського району Сумської області). Доля закинула Георгія до Одеси, де він закінчив 4 класи 5-ї Одеської чоловічої гімназії, а після цього дворічні курси місіонерів. В 1914 році призваний до російського війська. Службу проходив у 479 Херсонській пішій дружині, яка дислокувалася в Одесі. На початку 1917 року закінчив навчання в 2-й Житомирській школі прапорщиків, повернувся до Одеси, але в 1-й Український запасний піхотний полк, де захворів  на черевний тиф. Лікувався у шпиталі до приходу українського війська, яке вигнало більшовиків з Одеси. В часи Гетьманщини служив в українській частині по охороні міста Одеси аж до приходу військ Антанти. Після приходу більшовиків потрапив під арешт, де знову захворів на тиф та був відправлений до шпиталю. Звідти втік на Миколаївщину, де переховувався від червоних в німецькому поселенні.  В листопада 1919 року потрапив під мобілізацію в денікінську армію, але був направлений через тиф до шпиталю в Євпаторію.    
         В січні 1920 року, як хворому на тиф,  вдалося евакуюватися на  англійському пароплаві до Єгипту. Лікувався в Каїрському шпиталі. Після одужання й  до кінця червня 1922 року перебував в столиці Єгипту, брав участь в роботі українського гуртка. 7 липня того ж року перебрався до Чехословаччини, навчався в державній щколі садівництва та технологічну свинарську школу в місті Мельник, яку закінчив в 1926 році. Того ж року був прийнятий до  Української господарської академії в Подєбрадах на хіміко-технологічний відділ інженерного факультету. В 1931 році отримав диплом інженера, працював на землях Карпатської України та Пряшівщини. Брав участь в культурно-просвітницькій та громадсько-політичній діяльності. В березні 1939 року став на захист незалежності Карпатськох України, учасник бою на Красному полі під Хустом.
          В березні 1948 року перебрався до Західної Німеччини в місто Регенсбург. Нагороджений  Хрестом Симона Петлюри та Воєнним хрестом. Помер у Регенсбурзі 11 жовтня 1967 року. Залищив спогади «Бій на красному полі під Хустом» в часописі «Вільна Україна» за 1965 р.

15.	 Бордоніс Петро Степанович — підполковник Армії УНР
       Народився 28 червня 1893 року в селі Кладківці Борзнянського повіту Чернігівської губернії. Закінчив Чернігівське реальне училище, в травні 1915 року 1-ше Київське військове училище, отримавши військове звання прапорщик, у складі 222-го піхотного Краснінського полку брав участь у Першій світовій війні. Останнє звання у російській армії — штабс-капітан.
Навесні 1917 року був одним з організаторов українського військового гуртка в 56-й піхотній дивізії. З серпня 1917 року — командир куреня в 1-му Українському (34-му армійському) корпусі військ Центральної Ради. В травня 1918 року закінчив Інструкторську школу старшин, потому — курсовий старшина Одеської Інструкторської школи старшин.
         26 червня  демобілізувався з Армії Української Держави. З-го грудня 1918 року — старшина штабу 5-го Чернігівського корпусу військ Директорії, з 21 лютого 1919 року — старший ад'ютант штабу Запорізької бригади Дієвої армії УНР, з 12 червня — помічник начальника інспекторського відділу Запорізької групи Дієвої армії УНР. 3 15 листопада 1919 року хворів на тиф. В березні 1920 року  повернувся на військову службу та був зарахований до резерву старшин 4-ї стрілецької бригади Армії УНР, з 1 квітня — командир сотні 12-го куреня 4-ї бригади Армії УНР. 3 2 серпня 1920 року — начальник наказно-загальної частини інспекторського відділу штабу Армії УНР. Після 1921 року подальша доля невідома.

16.	 Борк Костянтин Котянтинович— генерал-хорундий Армії УНР
        Народився 10 березня 1869 року в Могилевської губернії. Освіту здобув в Орловському Бахтінському кадетському корпусі. У військову службу вступив 1 вересня 1888 року. Закінчив 2-е військове Костянтинівське училище в 1890 році. Випущений підпоручником в 5-ю резервну артилерійську бригаду. Пізніше служив у 3-й резервної артилерійської бригади і 2-й запасний артилерійській бригаді.
        Перебував в запасі з листопада 1893 по січень 1896 року .В липні 1899 року присвоєно звання штабс-капітан. В 1902 році закінчив Миколаївську академію Генерального штабу по 1-му розряду, в тому ж році отримав звання капітан. Табірний збір відбував в Одеському військовому окрузі. Цензове командування ротою відбував у 57-му піхотному Модлінського полку з 4 листопада 1902 по 15 травня 1904 р.р..
         Учасник російсько-японської війни 1904-1905 років. Старший ад'ютант штабу 71-ї піхотної дивізії (01.06.1904-14.04.1907). Старший ад'ютант штабу 43-й піхотної дивізії (14.04.-05.05.1907). 22 квітня 1907 року присвоєно звання підполковник. Штаб-офіцер для особливих доручень при штабі 1-го Кавказького армійського корпусу (05.05.-04.11.1907). Штаб-офіцер для особливих доручень при штабі 12-го армійського корпусу (04.11.1907-07.03.1908). Старший ад'ютант штабу Одеського військового округу (з 07.03.1908). Цензове командування батальйоном відбував у 14-му стрілецькому полку з 21 травня по 22 вересня 1909 р.р.). 10 квітня 1911 року присвоєно звання полковник.
        Учасник Першої світової війни. Командир 16-го Сибірського стрілецького полку. В травні 1915 року присвоєно звання генерал-майор. Начальник штабу 79-ї піхотної дивізії (з 22.12.1915). Начальник штабу 2-го Сибірського армійського корпусу (30.08.-01.11.1916). Начальника штабу 2-го армійського корпусу (01.11.1916-13.04.1917). Командувач 115-ї піхотної дивізії (з 13.04.1917).
       В армії Української Держави перебував з 17 травня 1918 року - генерал-хорунжий, виконуючий посаду командира 3-ї піхотної дивізії з 9 листопада 1918 року. Станом на 1 січня 1919 року генерал-хорунжий К. К. Борк перебував під арештом у Вінниці. Подальша його доля невідома.

17.	 Брайко Федір Тимофійович —  старшина Армії УНР
         Народився 18 грудня 1888 року в Олександрійському повіті Херсонської губернії, тепер Олександрійський район Кіровоградської області. В 1905 році закінчив Єлисаветградську двокласну школу та Чорноліську лісну школу в 1909 році. Наступного року прослухав меліоративні курси в Миколаєві. Після цього керував меліоративними роботами в Ананьївському повіті до початку першої світової війни. В 1915 році закінчив Житомирську школу прапорщиків.
           Підтримав українську революцію, в січні 1918 року.  Призначений повітовим комісаром Центральної Рали в Ананьєві до травня 1918 року та виконував ті ж самі обов’язки за часів Директорії. З відступом військ Директорії з Ананьєва зарахований старшиною до Окремої технічної сотні 1-ї Запорізької стрілецької дивізії Армії УНР.  В березні 1920 року перейщов з дивізією польський кордон, був інтернований. Після звільнення працював у Кракові. Пізніше був прийнятий до Української господарської академії в Подєбрадах, але після першого курсу кинув навчання. Остання звістка про Василя Брайка від 3 серпня 1931 року, подальша доля невідома.

18.	Бронський В'ячеслав Михайлович - генерал-хорунжий армії УНР
         Народився 24 березня 1876 року в повітовому містечку Ананьїв Херсонської губернії (тепер Одеська область).  Закінчив 4 класи Ананьївської гімназії, після чого в березні 1894 року  поступив волонтером до російського війська в 44 камчатський піхотний полк рядовим. Через рік служби поступив до  Чугуївського піхотного юнкерського училища, яке закінчив в 1897 році, отримавши військове звання підпоручник. 
         Військову кар’єру розпочинав у 17-му піхотному Архангельському та 139-му піхотному Моршанському полках. Перше бойове хрещення отримав на фронтах російсько-японської війни, де був важко поранений, а за проявлені під час боїв хоробрість та мужність нагороджений трьома орденами ( св. Анни 4-го та 3-го с. та св. Станіслава 3-го ст.  та золотою Георгіївською зброєю). Згодом, після закінчення у 1907 році Миколаївської академії Генерального штабу, отримав звання полковник і обійняв посаду старшого ад’ютанта штабу Казанського військового округу.
          У роки Першої світової війни – на фронті, спочатку як старший ад’ютант штабу 1-ї армії, а згодом як командир 184-го піхотного полку. За участь в бойових діях на фронтах Першої світової війни нагороджений орденами  Св. Володимира 4-й ст. з мечами, Св. Анни 2-й ст. с мечами,  Св. Станіслава 2-й ст. з мечами та Св. Володимира 3-й ст. з мечами. В 1917 році присвоєно військове звання генерал майор.
         З великим ентузіазмом сприйняв Звістку про повалення  самодержавства та утворення в Києві Центральної Ради сприйняв з великим ентузіазмом. Свої знання та досвід, здобуті ще за старих часів, він прагнув передати на службу молодій Українській державі. Свідченням військового таланту В. Бронського та його бойових заслуг є той факт, що саме йому в добу Української Держави гетьман  Скоропадський доручив очолити Військовий науковий комітет Генерального штабу Української армії, а за Директорії він – другий помічник начальника Генерального штабу Армії УНР.  Помер від висипного тифу у Вінниці 23 лютого 1919 року, а похований наступного дня на парафіяльному цвинтарі. Могила його,  як і багатьох інших українських лицарів, на жаль, не збереглася.

19.	 Будний Анатолій Львович — підполковник Армії УНР
        Народився в Одесі в 1878 році, на 1 січня 1909 року перебував в 26-му Східно-Сибірському стрілецькому полку в званні поручника. Останнє звання у російській армії — підполковник. На  21 березня 1920 року  був  начальником постачання 6-ї Січової стрілецької дивізії Армії УНР. 12 листопада 1920 року потрапив у полон до 60-ї стрілецької дивізії Червоної армії. У 1921 році — засуджений до розстрілу.

20.	Бучацький Гриць Данилович  -   хорунжий армії УНР
         Народився в селі Серебрія Могилівського повіту Подільської губернії, тепер Могилів-Подільського району Вінницької області.  В 1913 році закінчив 2-класну школу в Могилеві-Подільському.   Коли      розпочалася Перша світова війна, вступив добровольцем до війська, службу проходив у 8 запасному кінному полку. На початку серпня 1917 року підвищений до офіцерського звання, підпоручника, в жовтні того ж року перейшов в 18-й  український полк імені Тараса Шевченка.  В квітні 1918 року вступив до Київської Інструкторської школи старшин, яку закінчив на початку серпня того ж року, отримавши військове звання хорунжий.. 
        Переведений до Одеси в 15-й Одеський піхотний полк 3-го Українського корпусу. Перебуваючи в Одесі склав іспити за 6 класів при Одеській гімназії Фурманського. В січні 1919 року разомз частинами, які залишилися вірними директорії УНР відступив через Румунію до Польщі, де 15 травня був інтернований до  табору Домб’є.  На початку грудня звільнений з тобору, повернувся додому  в Могилів-Подільський. Згодом повернувся до українського війська, а в 1921 році знову інтернований в польський табір міста Каліша. В таборі закінчив Українські православні пастирські курси. В травні 1922 року намагався поступити до  Української господарської академії в Подєбрадах, але отримав відиову через відсутність документів про освіту.

21.	Бучек Порфирій Андрійович — полковник Армії УНР.
       Народився 9 лютого 1892 року, Походив з селян Ізюмського повіту Харківської губернії. Закінчив Ізюмське реальне училище, Володимирське військове училище в 1913 році, служив у 6-му стрілецькому полку, з яким брав участь у Першій світовій війні. 21 вересня 1914 року був поранений у груди. Нагороджений орденами до Св. Володимира 4 ступеня з мечами та Св. Георгія 4 ступеня. Останнє звання у російській армії — капітан.
З початку грудня1917 року — командир куреня 121-го Українського пішого полку (колишнього Пензенського). З 10 лютого 1918 року — помічник начальника персональної частини 1-го Українського центрального етапу. З 18 березня — курсант Інструкторської школи старшин військ Центральної Ради.
         З 11 квітня 1918 року — курсовий старшина Одеської Інструкторської школи старшин. З 19 червня — командир сотні 15-го пішого Одеського полку Армії Української Держави, був підвищений до звання військового старшини. З 2 січня 1919 року — штаб-старшина для доручень штабу 3-го Херсонського корпусу Дієвої армії УНР. Через місяць— командир 1-го Учбового куреня 3-го Херсонського корпусу Дієвої армії УНР 3 27 червня 1919 року — помічник командира 10-го Сірожупанного полку, до складу якого було влито 1-й Учбовий курінь. З 5 липня  до 22 жовтня — командир 11-го пішого Волинського полку Дієвої армії УНР, який 27 липня  був перейменований на 11-й піший Сірожупанний полк. З 4 листопада 1919 року — начальник 1-го відділу навчання військ Головного управління Генерального штабу УНР. З 19 квітня 1920 року — помічник начальника відділу статутів та навчання військ Генерального штабу УНР. З 3 липня 1920 р. — начальник канцелярії Генерального штабу УНР. 5 грудня 1923 року після амністії повернувся в Україну. Жив у Ізюмі. З 1926 року працював у Сільгоспсоюзі у Полтаві. Подальша доля невідома.

22.		Васильченко-Надлиманський Михайло — підполковник Армії УНР, письменник, лікар-мікробіолог
       Народився у 1894 році на хуторі Вовчий між Очаковом і Надбузьким лиманом, Херсонського повіту, Херсонської губернії. Звідти і його псевдонім – Надлиманський. Закінчив медичний факультет Новоросійського (Одеського) університету в роки Першої світової війни. Був співорганізатором Українського Військового Комітету в Одесі у 1917 році. Працював разом з  В. Мурським над розвитком однієї з кращих одеських газет «Наше життя».
        В рангу підполковника служив у 3-їй Залізній Дивізії Армії УНР, і з 1920 року лікар дивізії у таборі інтернованих в Каліші. В той час підтримував стосунки з одеським лікарем, колишнім міністром УНР Іваном Липою. Від 1926 по 1939 рік працював лікарем в таборі інтернованих вояків у Торуні а пізніше у цьому місті. Писав «монументальний роман» «Катаклізм». На еміграції належав до Української Гетьманської організації. З 1939 мешкає на Холмщині, де працює лікарем у шпиталі Св. Миколая в Холмі. Автор багатьох статей і віршів у газеті «Наше Життя» а потім у «Літописі Червоної Калини». Хворів на туберкульоз, помер у Холмі — 27 серпня 1941 році, похований на цвинатрі на вулиці Львівській.

23.	Версе Олександр Олександрович — полковник Армії Української Держави
       Народиася 16 травня 1870 року, на військову службу вступив 15 серпня 1891 року. Закінчив Київське піхотне юнкерське училище підпоручником в 1893 році. Випущений в 16-й стрілковий полк. Поручник (04.08.1896). На 23 травня 1901 року в тому ж чині значився по інженерним військам. Закінчив Миколаївську інженерну академію в 1901 році по 1-му розряду з додатковим курсом. Після закінчення академії за відмінні успіхи в науках присвоєно звання штабс-капітан  з переводом в військові інженери. Капітан (06.12.1902). Учасник російсько-японської війни 1904-1905 р.р. в складі гарнізону фортеці Порт-Артур. На 18 березня 1907 року перебував у розпорядженні начальника інженерів Одеського військового округу. На 1 січня 1909 року виконавець робіт Одеської інженерної дистанції.  Виконуючий обов’язки помічника начальника Городнянського відділення по квартирному постачанню військ (з 26.03.1913). Підполковник (14.04.1913) із затвердженням на посаді. Учасник Першої світової війни. Виконуючий обов’язки  завідувача інженерною частиною штабу 7-ї армії (1916). Полковник (30.07.1916) із затвердженням на посаді. Нагороди: ордени Св. Анни 4-го ступеня, 3-го ступеня з мечами та 2-го ступеня, Св. Станіслава 2-го ступеня з мечами та Св. Володимира 4-го ст. з бантом
        З 31 липня 1918 в армії Української Держави. 7 грудня 1918 призначений начальником інженерних постачань 3-го армійського корпусу в Одесі. Після падіння режиму гетьмана Скоропадського - учасник Білого руху на півдні Росії в рядах ЗСПР. Евакуйований в грудні 1919 року. З травня 1920 року на еміграції в Югославії. Помер в Загребі в липні 1938 року.

24.	Вишнівський Олександр Йосипович — полковник Армії УНР
        Народився 12 серпня 1890 року в невеликому селі Заливна Олександрівського повіту Катеринославської губернії (тепер село Заливне Новомиколаївського району Запорізької області). Закінчив Чугуївське військове училище у ранзі підпоручника та був направлений до піхотного полку 34-ї дивізії, який розташовувався у Катеринославі.
       Під час Першої світової війни потрапив до німецького полону й змінив кілька таборів для полонених, допоки не опинився у Ганноверіш Мюнден. У лютому 1918 року, під час формування німцями із полонених українців Синьожупанних дивізій, Вишнівський очолив сотню піхоти у 1-му українському козацькому полку ім. П. Дорошенка. Враховуючи брак старшинських кадрів, сотника було переведено до 4-го Синьожупанного полку, де він очолив курінь. Після його розформування за часів Гетьманату Скоропадського в 11-й дивізії 6-го армійського корпусу.
         До лав української армії Вишнівський повернувся після перемоги військ Директорії над силами Скоропадського. Він увійшов до складу комісії, яка займалася формуванням нових підрозділів, а згодом став помічником командира 1-го Синьожупанного полку М. Вовчка-Пащенка. Вже  1-го лютого 1919 року синьожупанників було відправлено на лівий берег Дніпра прикривати рештки Армії УНР, які відступали під натиском більшовицьких військ. Після цього полк опинився у Василькові під Києвом, де отримав своє перше бойове хрещення в другій половині лютого. В березні у боях під містом Вчорайше на Житомирщині командир синьожупанників Вовчок-Пащенко не зміг контролювати ситуації й за таких умов Вишнівський перебирає командування полком. В той же час полк перейшов у підпорядкування начальника 7-ї кадрової дивізії М. Шаповала.
         Після захоплення наприкінці березня більшовиками Жмеринки війська Армії УНР були розділені навпіл. За таких скрутних обставин командир полку Синьожупанників не впав у відчай — Вишнівський вивів свою частину до річки Збруч, паралельно роззброївши збільшовичений Бессарабський полк, отримавши значну кількість зброї. Протягом кінця квітня — середини травня полк Олександра Вишнівського перебував за Збручем, де ніс охоронну службу. Від кінця травня синьожупанники знову беруть участь у бойових діях: Кам'янець-Подільський, Нова Ушиця теперішньої Хмельницької області, де полк отримав нову нумерацію (7-й Синьожупанний полк 3-ї пішої дивізії), Вапнярська та Піщанська операції на території Вінницької області. У Піщанській операції Вишнівського було поранено й до кінця осені 1919 року він перебував у Вінницькому шпиталі на лікуванні.
Невдовзі після повернення до війська Олександр Вишнівський був відправлений на переговори з Українською Галицькою Армією, внаслідок яких УГА підпорядкувалася штабу Армії УНР. 1-го січня 1920 року галицькі збройні сили перейшли на сторону більшовиків і Вишнівський повернувся до Наддніпрянської армії, де очолив залишки розгромлених білогвардійцями синьожупанників, об'єднаних у 3-й окремий кінний полк. На чолі цього полку Вишнівський пройшов бойовими шляхами славного Зимового походу Армії УНР. У підсумку до травня 1920 року українські війська пройшли 2500 кілометрів і провели понад 50 успішних боїв на території нинішніх Житомирської, Київської, Черкаської, Кропивницької, Миколаївської та Одеської областей. 
         Під час оборонних боїв 10 липня 1920 року військовика знову було поранено і його права рука навіки залишилася непрацездатною, через що він вже не міг повернутися до лав діючої армії. Фронтова рана вплинула і на місце подальшої роботи Вишнівського: оскільки фізично працювати він не міг, то радо прийняв пропозицію земляка із Запоріжжя генерала Зелинського очолити його канцелярію.
       У міжвоєнний період Вишнівський проживав у Польщі, займався написанням досліджень та спогадів з історії українських визвольних змагань, збирав документи та матеріали Армії УНР. В цей час, зокрема, у журналі «За державність» побачили світ два його спогади: «Вапнярка» (1934, № 4) та «До історії «Синіх» і «Залізних» (1937, № 7).
         Під час Другої світової війни Олександр Вишнівський виїхав до Німеччини, а звідти — до СШФ (1948), де оселився у Детройті. У США він не полишив історичних досліджень і видав в Нью-Йорку у видавництві «Червона калина» 1971 року книгу «Третя Залізна дивізія», а у 1973 в Детройті капітальну працю про повстансько-партизанський рух під час визвольних змагань під назвою «Повстанський рух і отаманія». Саме в Америці урядом УНР в еміграції Вишнівського було підвищено до рангу  генерал-поручника Армії УНР.
       Після важкої хвороби 12 жовтня 1975 року в місті Детройт помер генерал Олександр Вишнівський, лицар Залізного Хреста, старшина Дієвої Української Армії. На панахиді по померлому були присутні представники комбатантських організацій з прапорами — Січові Стрільці, Дивізійники, Армії УНР та УПА, представники громадських організацій і делегацій молодіжних організацій СУМ, Пласт та ОДУМ. На панахиді виступили отець О. Биковець, генерал Михайло Крат та єпископ Петро.По ховали генерала на цвинтарі в Баунд Бруці, покривши обличчя найвищою козацькою посмертною нагородою — «Червоною Китайкою», згідно з віками освяченою традицією.

25.	 Волохів Леонід —  хорунжий  Армії УНР, журналіст
        Народився 31 грудня 1892 року в селі Іванівка  Ямпільського повіту Подільської губернії, тепер с. Івонівка Могилів-Подільського району Вінницької області. 
       Від 1903 до 1911 року навчався в 4-й Одеській чоловічій гімназії, яку закінчив зі срібною медаллю. Того ж року вступив до російського війська (73 полку) однорічником, 1912 року здав іспит на прапорщика запасу. Потім мандрував, був за кордоном. Був кореспондентом російських часописів «Одесский листок», «Одесские Новости», «Киевская мисль». Студіював літературу, філософію і соціологію. В часописі «Приазовский край» керував літературним відділом.  В1916 році мобілізований до війська, перебував в його рядах до грудня 1917 року, потім встунив до українсбкого війська. В 1920 році був  інтернований,  віддався літе¬ратурній праці. Був у ряді культурно-освітніх працівників. Редагував часопис «Український сурмач» протягом його існування. Був Секретарем 1-го З’їзду Української еміграції в Польщі як делегат  культурно-освітньої  організації табору Шипіорно.
         Зарахований студентом технологічного відділення інженерного факультетету Української господарської академії в Подєбрадах. У серпні 1925 року  виїхав у Женеву на конгрес Міжнародної федерації академічних товариств Ліги Націй, про який написав звіт під назвою «Конференція міжнародних університетських товариств для Ліги Націй у Женеві». В 1926 року жертвував кошти на створення фонду на виховання ді¬тей журналіста Олександра Хомича Саліковського, який помер 1925 року. Автор статті «Ще про суд над п’єсою «Закон» («Наша громада» — Подєбради: Українська академічна громада, 1925).  Спів¬працював із журналом «Веселка». «Не порозуміємось!» — такий ви¬ сновок його статті «Без заголовку» — про стосунки українського і російсько¬ го народів. Це питання саме по собі не розв’яжеться, пише автор, «його розрубає меч». Подальша доля невідома

26.	 Ворогушин Олександр Олександрович –  козак Армії УНР
        Народився 1 серпня 1901року в Одесі  в сім’ї землеміра Олек¬сандра Павловича Ворогушина і Варвари Михайлівни Шауман. Закінчив вищепочаткову школу в 1917 році. 1918 року добровільно вступив до складу 1-ї Охоронної сотні міста Одеси, яка підтримувала українську владу. В  1920 році разом з Українською Армією перейшов Збруч та опинився в таборах для интернованих. В таборі Ланцуті малював у Артистично-Малярській Студії Віталія Крижанівського. В таборі Каліша вступив до 7 класу гімназії імені Тараса Шевченка, в якій закінчив 5 класів рахуючись ко¬заком 4 Київській дивізії.
         В 1923 році виїхав  на роботу до Франції, там був членом Культурно-освітнього відділу, на чолі якого стояв, сотник Гончаренко. З Франції через Німеччину прибув до Чехословаччини 1-го грудня 1926 року, не маючи жодних документів, залишився  в Братиславі, де працював дожовтня 1927 року. Довідавшись про можливість продовжувати освіту, приїхав до Праги, звідки направився до Подебрад. Навчався в Української господарської академії.  У справі відсутній диплом чи протокол дипломного іспиту. Остан¬ній іспит, який він склав, датований 3 листопада 1931 р. (пред¬мет «Загальне машинознавство»), оцін¬ка — «з успіхом добрим».  Подальша доля невідома.

27.	Гаврилиця Гермоген Іванович – генерал-хорунжий Армії Української Держави
        Народився 10 грудня 1868 року, закінчив Орловський імені Бахтіна кадетському корпусі в 1886 році. На військову службу вступив 2 вересня  1886 року. Закінчив Михайлівське артилерійське училище  підпоручником в 1887 році. Випущений з училища до 2-ї резервної артилерійської  бригади. Поручник (30.10.1891), штабс-капітан (28.07.1896). На 27 травня 1897 в тому ж чині в 1-й резервній артилерійській бригаді. Закінчив Олександрівську військово-юридичну академію в 1897 році по 1-му розряду. Достроково присвоєно звання капітан за відмінні успіхи в науках. Кандидат на військово-судову посаду (08.06.1898-17.08.1903). Помічник військового прокурора Варшавського військово-окружного суду з 17 серпня 1903, підполковник (06.12.1903). Нагороди: ордени Св. Анни 3-го та 2-го ступенів, Св. Станіслава 2-го ступеня та Св. Володимира 4-го ступеня.
          Помічник військового прокурора Одеського військово-окружного суду (09.03.1904-30.06.1907). Військовий слідчий Одеського військово-окружного суду (з 30.06.1907). Полковник (06.12.1907). На 2 квітня 1917 року військовий суддя Одеського військово-окружного суду, генерал-майор. 
         З 1918 року в армії Української Держави. 20 листопада 1918 року призначений на посаду товариша начальника Катеринославського військового суду із зарахуванням по військово-судовому відомству. Подальша доля невідома.

28.	Гайдай Прокіп Дем’янович — підполковник Армії УНР.
         Народився 14 лютого 1883 року в селі Красне Балтського повіту Подільської губернії (тепер в складі Балти Одеськох області). Брав участь у Першій світовій війні. Останнє звання у російській армії — підпоручик.
         У 1919 році — командир 8-ї сотні 3-го Сірожупанного полку Дієвої армії УНР. Учасник Першого Зимового походу. З 20 липня 1920 року — командир 11-го куреня 4-ї Сірожупанної бригади 2-ї Волинської дивізії Армії УНР. 13 серпня був поранений під час бою у ліву ногу. У 1921 році — старшина штабу 4-ї Сірожупанної бригади 2-ї Волиньскої дивізії Армії УНР.  У 1920—30-х рр. жив на еміграції у Польщі. Подальша доля невідома.

29.	Галкін Володимир Ісидорович — генерал-хорунжий Армії УНР.
        Народився 18 липня 1880 року в Санкт-Петеребурзі. Закінчив Московське піхотне юнкерське училище в 1904 році, служив у Керчинській фортечній мінній роті. Закінчив Офіцерську електротехнічну школу та Миколаївську військову академію за 2-м розрядом в 1912 році, зарахований до Генерального штабу у 1914 році.
        Брав участь у Першій світовій війні, з вересня 1914 року — помічник начальника відділення управління генерал-квартирмейстера штабу 7-ї армії. З березня 1915 р. — начальник штабу Новоселицького загону. З травня  — обер-офіцер для доручень штабу 32-го армійського корпусу. З червня  — штаб-офіцер для доручень штабу 25-го армійського корпусу. З серпня 1915 року — підполковник, старший ад'ютант штабу 82-ї піхотної дивізії. 5 січня1918 року був демобілізований з армії.
        З 16 квітня 1918 року — на службі в українському війську: старший ад'ютант штабу 8-го Катеринославського корпусу Армії УНР, згодом — Армії Української Держави.У  грудні 1918 року — у складі кадрів корпусу залишив Катеринослав та виїхав до Криму — на з'єднання з Добровольчою армією.
         З січня 1919 р. — начальник зв'язку 4-ї збірної Кримської дивізії Збройних Сил Півдня Росії. У березні 1919 р. захворів на тиф. З травня 1919 р. — штаб-офіцер штабу 2-го корпусу ЗСПР. У січні 1920 року в районі Одеси перейшов до Червоної армії. Був призначений начальником штабу Української радянської дивізії, що формувалася з колишніх вояків Дієвої армії УНР та УГА при 41-й стрілецькій дивізії РСЧА.
         6 квітня 1920 року підняв повстання частин дивізії проти більшовиків та перевів їх до Дієвої армії УНР, що рейдувала у Першому Зимовому поході. З цих частин було створено Чорноморський Партизан-ський Кіш, згодом  — 5-а Чорномор-ська бригада 2-ї Волинської дивізії Армії УНР. З 6 квітня — начальник штабу Чорноморського Коша. А з 3 вересня— помічник начальника 2-ї Волинської дивізії Армії УНР. З 5 жовтня 1920 року — генерал-хорунжий Дієвої армії УНР.
          Влітку 1921 року за наказом Ю. Тютюнника перейшов радянський кордон для організації в Україні партизансько-повстанської боротьби проти радянської влади. Певний час діяв у підпіллі, однак невдовзі був схоплений ЧК, у перестрілці під час арешту був важко поранений в руку та плече. Був відправлений до Москви, де з березня 1922 року працював завучем у Московській військово-педагогічній школі. З літа 1923 року — викладач математики Московської військово-інженерної школи. Наприкінці 1924 року був звільнений з РСЧА як колишній білогвардієць, працював у Москві приватним викладачем математики. У новорічну ніч на 31 грудня 1930 року був арештований у справі «Весна». 10 травня 1931 року був засуджений до 5 років позбавлення волі з конфіскацією майна. Подальша доля невідома.

30.	Годлевський Михайло Казимирович — начальник артилерії дивізії Дієвої армії УНР
         Народився 5 грудня 1875 року в Одесі, римо-католик за віросповіданням. Походив із родини військового. Закінчив 3-й Московський кадетський корпус та Михайлівське артилерійське училище в 1896 році, вийшов до лейб-гвардії 3-ї артилерійської бригади (Варшава). Закінчив Михайлівську артилерійську академію в 1901 році, служив у 3-му мортирному дивізіоні. З вересня 1905 року — підполковник. З кінця березня 1910 року — начальник навчальної частини артилерійського полігону Іркутського військового округу. З грудня 1911 року — полковник.  Брав участь у Першій світовій війні. У 1917 році — генерал-майор, завідувач артилерійської частини 10-ї російської армії.
       З  серпня 1918 року — генерал для технічних справ при начальнику артилерії 5-го Чернігівського корпусу Армії Української Держави. З 21 жовтня 1918 року — генерал для технічних справ при начальнику артилерії 1-го Волинського корпусу. До 23 лютого 1919 року — начальник артилерії 1-го Волинського корпусу Армії Української Держави, згодом — Дієвої армії УНР. З 27 березня 1919 року — начальник артилерії 17-ї пішої дієвої дивізії Дієвої армії УНР. Подальша доля невідома.

31.	Головін Микола Миколайович    — генерал-значковий Армії Української Держави.
  
Походив із дворян Московської губернії. Народився 22 лютого 1875 року в Києві. Закінчив Пажеський кадетський корпус, вийшов до 2-ї кінно-артилерійської батареї. З 1894 року служив у лейб-гвардії кінно-артилерійській бригаді. Закінчив Миколаївську академію Генерального штабу за 1-м розрядом в 1900 році. Обіймав штабні посади у штабі військ Гвардії та Санкт-Петербурзького військового округе. З 18 квітня 1909 — полковник, ординарний професор Миколаївської військової академії. З 7 січня 1914 року — командир 20-го драгунського Фінляндського полку. З 25 липня  — командир лейб-гвардії Гродненського гусарського полку. З 3 листопада  — в.о. генерал-квартирмейстера штабу 9-ї армії. З 24 жовтня 1915 року — в.о. начальника штабу 7-ї армії. З 17 квітня 1917 року — начальник штабу Румунського фронту. З 16 серпня — генерал-лейтенант. З 15 ховтня — командувач 18-го армійського корпусу. За Першу світову війну був нагороджений Георгіївською зброєю та орденом Св. Георгія 4 ступеню.
        Наприкінці листопада 1917 року, після формального об'єднання Південно-Західного та Румунського фронтів в Український фронт, був висунутий командувачем фронту генералом Щербачовим на посаду начальника штабу фронту. 4 грудня 1917 року був затверджений на цій посаді на засіданні Генерального секретаріату Центральної Ради з одночасним виконанням обов'язків командувача Румунського фронту. З 27 вересня 1918 року — голова військово-історичної комісії по розбору документів Південно-Західного та Румунського фронтів при Військовому міністерстві Української Держави.
         У грудні 1918 року, після антигетьманського перевороту,  виїхав до Одеси. 26 серпння 1919 року прибув на Далекий Схід у розпорядження адмірала А. Колчака. Незабаром виїхав до Криму, в Російську армію П. Врагеля. У листопаді 1920 року емігрував до Франції.   В 1927 році створив у Парижі Вищі військово-наукові курси Російського загальновійськового союзу, які з білоемігрантів готували офіцерів генерального штабу. Під час Другої світової війни співробітничав із німцями, був засуджений французькими комуністами до смертної кари. Отримавши повідомлення про це, помер від серцевого нападу10 січня 1944 року.

32.	    Гнатченко Микола Григорович  –   сотник Армії УНР 
         Народився 29 травня 1888 року в  містечку     Золочів       Харківського повіту Харківської губернії (тепер районний центр на Харківщині)  в сім’ї Григорія Івано¬вича та Ірини Федорівни Гнатченків. 1 вересня 1897 році вступив до Золочівської місцевої      4 - класної школи, яку закінчив 4 травня 1903 року.  10 червня 1907 року витримав екстерном іспит на атестат зрілості при 1-й Харківській чоловічій гімназії. 1 вересня 1910 року вступив однорічником в 54 піхотний  Мінський полк. 30 серпня 1911 року витримав іспит на прапорщика  і звільнений до запасу. 15 вересня 1911 року вступив до Новоросійського Університету в Одесі на природниче відділення фізико-математичного факультету, прослухавши там лекції до 8 червня 1914 року і здавши заліки за три  курси. 
         30 жовтня 1911 року став на військовий облік як прапорщик за¬пасу по Одеському повіту. 19 липня 1914 року  був  мобілізований до російського війська і призначений на службу в 54 піший Люблінський полк, з котрим відбув на фронт, про¬бувши там до квітня 1917 pоку,  за  час  перебування на фронті двічі отримав  поранення і підвищений до рангу штабс-капітана. В квітні 1917 році призначений до  234 піхотного запасового полку, де був головою гарнізонної ради міста Саранськ Пензенської губернії, працюючи на національному ґрунті. 
         27 грудня 1917 року вступив до Української армії. В 1920 році потрапив до Польщі, був інтернований в таборі біля м. Каліш до 1922 року. 19 лютого 1921 року взяв шлюб з Нагорською Ганною. Разом з дружиною навчалися в Українській господарськй академії в Подєбрадах. Автор спогаду «Січові стрільці як активна група в Армії УНР у 1919 р.». Нагороджений Хрестом Симона Петлюри в 1936 році. Подальша доля невідома.

33.	Голуб Андрій  — підполковник Армії УНР 
        Народився 17 травня 1887 року у містечку Лохвиця на Полтавщині. У 1917 році служив у 8-му гусарському Лубенському полку і за даними верифікаційної комісії Армії УНР мав чин прапорщика піхоти (ймовірно, як піхотинець був приділений до кавалерійської частини).
         У 1918 році — командир кінної розвідки 18-го пішого кадрового Запорізького полку Армії Української Держави (Херсон). Після протигетьманського повстання — командир кінної сотні при Херсонському губернському комісарі УНР. Після взяття Херсона білими та військами Антанти перейшов на нелегальне становище, переїхав спочатку до Очакова, а потім — Одеси, де був заарештований білими.
         Звільнений з в'язниці на початку квітня 1919 р. після взяття міста військами отамана Григор'єва. Служив у військах отамана Григорєва: командував кінним полком, створеним із кадрів Херсонської повітової кінної сотні. Після поразки Григор'єва залишився партизанити на Херсонщині. У серпні 1919 року у Балті влився з загоном до 2-го кінного Переяславського полку ім. М. Залізняка Дієвої армії УНР. Був командиром 4-ї сотні цього полку. 06 грудня 1919 року на чолі сотні виступив у Перший Зимовий похід. Після переходу 2-го Переяславського полку на чолі з М. Аркасом на бік Української Галицької армії, що тоді перебувала у союзі з білими, 16 грудня зі своєю сотнею залишив полк і приєднався до 1-ї сотні О. Царенка 2-го кінного Перяславського полку, яка була у складі Дієвої армії УНР. 29 січня 1920 року полк було перейменовано на 2-й кінний полк ім. М. Залізняка. Був помічником командира полку. З 12 квітня до 23 липня 1920 року — командир полку. Згодом — помічник командира полку зі стройової частини. З 13 вересня 1920 року — командир 1-го кінного полку ім. М. Залізняка Окремої кінної дивізії Армії УНР. З 24 квітня 1921 року — знову помічник командира полісу.
         З 1923 року жив на еміграції у Калішу. З 1944 року — у Західній Німеччині. З 1950 року — у США. Помер 30 березня 1966 року та похований у Каламузі (штат Мічіган).

34.	 Григорович-Барський Павло Павлович — підполковник Армії УНР.
       Народився 8 серпня 1887 року в Києві. Закінчив Ананьєвську гімназію, юридичний факультет св. Володимира в Києві. У 1911 році вступив на військову службу однорічником 2-го розряду до 1-го піхотного Невського полку в Смоленську, в 1912 році витримав іспит на звання прапорщика запасу та повернувся на цивільну службу. В липні 1914 року мобілізований до 250-го піхотного Балтського полку, у складі якого брав участь у Першій світовій війні. У лютому 1915 році потрапив до німецького полону. Останнє звання у російській армії — поручник.
         У 1916 році став одним з засновників гуртка офіцерів-українців у таборах для військовополонених російської армії у Німеччині. В 1917 році був одним з організаторів Українського полку імені Т.Г. Шевченка, з військово-полонених - українців, а в січні 1918 року  — 1-ї Української (Синьо-жупанної) дивізії. У січні-квітні 1918 року обіймав посади командира куреня та помічника командира 2-го Українського (Синьожупанного) полку військ Центральної Ради. По розформуванні німцями 1-ї Української (Синьожупанної) дивізії у квітні 1918 р. працював завідувачем юридичним відділом Всеукраїнської спілки земств. У листопаді 1918 року  — уповноважений Національного союзу з організації повстання проти П. П. Скоропадського у Літинському повіті. З грудня 1918 року — голова липовецького повітового суду. З червня 1919 р. командир кінної сотні у загоні повстанського отамана Я. Шепеля, який згодом влився до складу Дієвої армії УНР. З жовтня 1919 року начальник Охорони Головного Отамана, з 1 серпня 1920 року помічник коменданта комендатури штабу Армії УНР. У 1920—30-х рр. мешкав на еміграції у Польщі. Подальша доля невідома.

35.	 Григорчук Іван   —  козак Армії УНР
        Народився 2 вересня 1897 року в селі Гнидава Кременецького повіту Волинської губернії  (тепер Збаразького району Тернопільської області).  Мати – Григорчук Мотрона.  Початкову освіту здобув у народній школі. Разом з матір’ю переїхав до Одеси.  Екстерном здав іспит за 5 класів при реальному училищі  Петра і Павла в Одесі в 1915 році. Мобілізований до російського війська, служив у лейб-гвардії гренадерському полку в Петрограді, в складі якого брав участь у бойових діях на фронті. Повернувшись з фронту у запасний полк, навчався в 2-й Петергофській школі прапорщиків (1917). 
         З перших днів революції як свідомий українець на чужині взяв активну участь у  формуванні окремих сотень українців для повернення на рідні землі. В Одесі вступив у 1-й Гайдамацький полк низових запорозьких козаків, з якого  пізніше утворились 2-й і 3-й полк. Ці полки вписали одну з найкращих сторінок української визвольної боротьби. У першому полку був до останньо бою з більшовиками в Одесі 13 - 14 січня.  З хорунжим Нестеренком з Харківщини потрапив у полон до більшдвиків, де  пересидів більш як два тижні в катівні ЧК. Після звільнення з полону до Гетьманського перевороту жив на Волині. За часів Директорії деякий час служив у штабі Південно-Західньої групи, а опісля, до польського полону, в 50 Звягельському полку. Перед польським полоном у Вадовицях хворів на зворотній тиф. 
         З полону в кінці 1919 року прий¬шов на територію Чехословаччини в український табір у містечку Німецьке Яблонне. Внаслідок війни та полону ще у Вадовицях захворів на грудну недугу, що спричинило 2-річне лікування в санаторії в Чехословаччині. Після одужання навчався на підготовчих курсах, закінчив їх у Йозефові в 1925 році. Навчався на лісовому відділенні агрономічно-лісового факультету Української господарської академії в Подєбрадах (1925 — 1929). Успішно захистивши диплом «Велика соснова свинка як шкідник шпиль¬ кових культур та методи боротьби з нею», отримав диплом  інженера-лісівника (05.1930). Помер 14 листопада 1988 року в Нью-Йорку. Похований на Українському православному цвинтарі Св. Андрія в Бавнд-Бруці. 

36.	  Губер  Борис Олександрович — командир авіайного загону Армії УНР
         Народився 21 березня 1891 року, походив з дворян Московської губернії. Закінчив Псковський кадетський корпус, Віленське військове училище в 1913році, Військову школу льотчиків-спостерігачів в 1916 році, Севастопольську військову авіаційну школу в 1917 році.
         Служив у 20-му стрілецькому полку, на початку Першої світової війни був контужений, потім — льотчик-спостерігач 19-го авіацій-ного загону.  Нагороджений орденом Св. Георгія 4 ступеня за збитий ворожий літак у повітряному бою. Останнє звання у російській армії — штабс-капітан.
         У 1918 році служив в Одеському авіаційному дивізіоні Армії Української Держави. У листопаді 1918 року з наказу гетьмана П. Скоропадського, на чолі авіазагону зі складу Одеського авіаційного дивізіону, відбув у розпорядження військового секретаріату Західно-Української Народної Республіки. Служив у складі Летунського відділу УГА, керував курсом підготовки старшин та підстаршин авіації. Був помічником командира 2-го Подільського дивізіону з муштрової та технічної частини. Загинув 5 лютого 1919 року в м. Красне на Волині від вибуху під час випробування авіаційної бомби. Похований в м. Красне. Сотник Петро Франко так згадував про Б. Губера: «Тоді, коли полк. Канукова всюди повно: в бараках, гангарах, майстернях, коло скорострілів, полк. Губер сидів у своїй кімнаті. Це була мовчазна людина, москаль з походження, який важко переживав драму російської армії».

37.	  Гулий-Гуленко Тиміш (Гуленко Андрій Олексійович)   —    генерал-хорунжий Армії УНР
          Народився у містечку Ново-Архангельськ Херсонської губернії (тепер Кіровоградська область).  В 1907 році закінчив Рішельєвську гімназію в Одесі, та Ново-Олександрівське сільськогосподарське училище в 1911році.  Був мобілізований однорічником до 11-го саперного батальйону. Оскільки закінчення обов'язкового трирічного терміну військової служби припало на початок Першої світової війни, був підвищений до звання прапорщика та відправлений на фронт. У складі 11-го саперного батальйону (переформованого  в 11-й інженерний полк) брав участь у Першій світовій війні. Був нагороджений орденом Св. Георгія 4 ступеня. Останнє звання у російській армії — штабс-капітан.
       Після Лютневої революції — один із організаторів українського руху на Румунському фронті. З листопада 1917 року — начальник господарчого відділу управління технічних військ Українського Генерального штабу. Брав участь у вуличних боях проти більшовиків у січні 1918 року в Києві. У квітні 1918 р. був призначений командиром інженерного полку 3-го Херсонського корпусу Армії УНР. Після приходу до влади П. Скоропадського був звільнений з посади як офіцер військового часу (тобто як такий, що не мав належної військової освіти). У листопаді 1918 року перебував у Катеринославі, де очолив протигетьманське повстання. З грудня 1918 р. — отаман Катеринославського Коша Дієвої армії УНР. В лютому1919 року, під час відступу Катеринославського Коша до Бірзули, переїхав із частиною свого штабу до Кам'янця-Подільського, за що знаходився під слідством за самовільне залишення посади. З 12 червня 1919 року — штаб-старшина для доручень при військовому міністрі УНР. З  серпня 1919 року — у розпорядженні начальника Головного штабу повстанчих військ УНР. В листопаді 1919 року з невеликим загоном повстанців пішов у партизанський рейд по тилах Збройних Сил Півдня Росії, дійшов майже до Катеринослава, де сформував кілька великих повстанських загонів. В лютому 1920 року влився зі своїм партизанським загоном до загонів Дієвої армії УНР, що були у Першому Зимовому поході. Очолив Збірну Запорізьку дивізію (згодом — 1-а Запорізька дивізія), на чолі якої перебував до листопада1920 року. 10 листопада 1920 р. на чолі 365 повстанців прорвав більшовицький фронт та пішов у партизанський рейд до Умані. Наприкінці грудня 1920 р. був важко поранений у бою, змушений передати командування загоном сотнику Нестеренку та перейти Дністер. Був інтернований у Румунії. У жовтні—листопаді 1921 року очолював  Бессарабську групу військ у Другому Зимовому поході, однак група не змогла перейти кордон.
         На початку червня 1922 року нелегально перейшов радянський кордон та відправився до Одеси, де 17 липня  був заарештований ЧК. Майже три роки перебував під слідством, у радянській пресі публікувалося «покаяння» Гулого-Гуленка за свою службу УНР.  2 березня 1925 року був засуджений до 10 років позбавлення волі. Через два роки звільнений за амністією. За власним бажанням виїхав до Донбасу на посаду агронома. Подальша доля невідома.
         Мав сина Володимира, який залишився в Україні. Після всиновлення отримав прізвище Барладяну-Бирладник. В 1944 році був заарештований, засуджений до 10 років ув'язнення, працював у таборі лікарем, помер в 1946 році.Онук — Василь Барладяну-Бирладник, викладач Одеського національного університету імені І. І. Мечникова, учасник дисидент-ського руху, в 1977—1983 роках знаходився в ув'язненні, помер в Одесі.

38.	 Гуків Володимир Матвійович — старшина Дієвої армії УНР
      Народився 11 липня 1878 року, закінчив Київське юнкерське піхотне училище в 1902 році. Отримавши звання підпоручника, рохпочав службу в 10-му стрілецькому полку. Брав участь в російсько-японській війні. В 1909 році закінчив  Миколаївську академію Генерального штабу. Брав участь у Першій світовій війні, в 1914–1916 рр. — старший ад'ютант штабу 41-го армійського корпусу. У 1917 році — старший ад'ютант штабу 65-ї піхотної дивізії, помічник старшого ад'ютанта розвідчого відділу штабу Одеського військового округу, в.о. штаб-офіцера для доручень штабу 46-го армійського корпусу. З 26 жовтня 1917 р. — начальник штабу 108-ї піхотної дивізії. Останнє звання у російській армії — підполковник.
       Демобілізований у лютому 1918 року. Служив в Армії Української Держави, звільнений зі служби 29 жовтня 1918 року. З 2 січня 1919 року — у розпорядженні штабу Холмсько-Галицького фронту Дієвої армії УНР. З 20 січня — начальник штабу 10-го дієвого корпусу Дієвої армії УНР У березні 1919 року залишився у зайнятій червоними Вінниці.
      Восени 1920 року був мобілізований до Червоної армії. Обіймав штабні посади у військах Київського військового округу. З листопада 1922 року — начальник штабу 2-го Кінного корпусу Г. Котовського. З 1926 року — викладач Севастопольської зенітної школи. У 1931 році був заарештований у справі «Весна», але незабаром був звільнений. Подальша доля невідома.

39.	Дабовський Олександр Дмитрович – генерал-хорунжий Армії Української Держави
         Народився 28 серпня 1868 року в Кубанському краї, вищу освіту здобув на юридичному факультеті Новоросійського університету в Одесі, який закінчив в 1891 році. На військові службу вступив 7 грудня 1891 року. Закінчив військово-училищні курси Московського піхотного юнкерського училища в 1892 році зі званням підпоручник. Випущений з учидища в 15-й стрілковий полк. Поручник (04.08.1896). В 1898 році закінчив Олександрівську військово-юридичну академію  по 1-му розряду. Достроково отримав звання штабс-капітан за відмінні успіхи в науках. Кандидат на військово-судову посаду (з 22.07.1898). Перебував в розпорядженні Головного начальника  і командуючого військами Квантунської області (з 21.12.1899). Капітан (09.04.1900). Учасник походу в Китай у 1900-1901 р.р.. Військовий слідчий (з 31.08.1902). Підполковник (06.04.1903). Учасник російсько-японської війни 1904-1905 р.р.. Військовий слідчий суду Манчжурской армії (з 12.02.1904). Штаб-офіцер при завідевачі військово-судовою частиною при командіючому 1-ю Манчжурською армією (з 14.11.1904). Помічник військового прокурора Приамурского військово-окружного суду (з 12.05.1906). Полковник (13.04.1908). 
          Помічник військового прокурора Одеського військово-окружного суду (з 15.08.1909). Військовий суддя Одеського військово-окружного суду (з 16.01.1916). Генерал-майор (10.04.1916). На 10 липня 1916 в тому ж чині і посаді, начальник військово-судного відділу Румунського фронту. Нагороди: орден Св. Станіслава 2-го ступеня з мечами, орден  Св. Анни 2-го ступеня з мечами та ордени Св. Володимира 4-го та 3-го ступенів
         У 1918 році в армії Української Держави. 20 листопада  призначений на посаду начальника  Катеринославського суду з зарахуванням по військово-судному відомству. Після антигетьманського перевороту перейшов до Добровольчої російської армії. Учасник Білого руху в складі ЗСПР. З 11 липня 1919 року старший діловод Військового і Морського судового відділу. На 8 листопада голова військово-окружного суду військ Новоросійської області в Одесі. Евакуйований в грудні 1919 року з Одеси. З травня 1920 на еміграції в Югославії. Помер 23 вересня 1936 року в Белграді.

40.	Долуд Андрій Данилович — полковник Армії УНР 
     Народився 15 жовтня 1893 року в селі Плетений Ташлик Херсонської губернії (тепер Маловичківський район Кіровоградської обласьті). На військову службу вступив у 1914 році. Останнє звання у російській армії — поручник.
       У 1917 році на III Всеукраїнському військовому з'їзді був обраний до складу Всеукраїнської ради військових депутатів, перебував у розпорядженні Військового міністра Центральної Ради. На початку листопада 1918 року сформував в Одесі загін імені Івана Богуна, на чолі якого вирушив до Львова на допомогу Західноукраїнській Народній Республіці. Брав участь у боях за Львів, був командиром куреня у 6-й бригаді УГА, до складу якої влився загін ім. Богуна. Після переходу УГА через Збруч перейшов до Дієвої армії УНР. З кінця серпня 1919 р. — командир 1-го Гайсинського пішого полку ім. С. Петлюри. Учасник Першого Зимового походу: начальник штабу Дієвої армії УНР З 22 травня 1920 року — начальник 5-ї Херсонської стрілецької дивізії Армії УНР.   Станом на 1 жлвтня 1922 року — у безтерміновому відрядженні. Жив на еміграції у Польщі.
       У 1942 році формально очолював так зване Українське визвольне військо, що формувалося у складі сухопутних сил німецької армії (Вермахту). З 1943 року очолював т.зв. Запорізький загін (Ost-Nachschub-Bataillon 651) у складі Вермахту. У 1944 року — член Козацького штабу генерала А. Шкуро, співробітничав із генералом А. Власовим. Після 1945 року емігрував до Латинської Америки. Помер 6 вересня 1976 року в Куритібі,  Бразилія.






41.	 Дроздовський Левко Антонович  — генерал-хорунжий Армії Української Держави.
        Народився у містечку Деражня Подільської губернії (тепер Хмельницька область). В 1888 році закінчив Керченську Олександрівську класичну гімназію, був однокласником майбутнього міністра Української Народної Республіки, лікаря Івана Липи. В 1892 році закінчив природниче відділення фізико-математичного факультету Новоросійського університету в Одесі та через два роки - Київське піхотне юнкерське училище.
         Служив у 32-й артилерійській бригаді в місті Рівне. В 1904 році закінчив Миколаївську академію Генерального штабу за 1-м розрядом. Брав участь у Російсько-японській війні. З 1905 року служив на штабних посадах на Кавказі, Віленському та Туркестанському військових округах. З лютого 1911 року — помічник справовиробника Головного управління Генерального штабу,  25 березня 1912 року підвищено в званні до рангу полковника. Учасник Першої світової війни. З 09.08.1917 р. — начальник штабу 3-го армійського корпусу. Був нагороджений Георгіївською зброєю  та всіма орденами до Святого Володимира III ступеня. Останнє звання у російській армії — генерал-майор.
            З 20 квітня 1918 року — 1-й генерал-квартирмейстер Генерального штабу УНР, згодом — Української Держави. З 25 жовтня 1918 р. - військовий агент Української Держави у Швейцарії. Після повалення гетьмана   П. Скоропадського визнав владу Директорії. Станом на 09 листопада 1919 р. — військовий агент УНР у Швейцарії та Італії (Берн). За час дипломатичної роботи повернув до України майже 20 тисяч військовополонених. З 1920 року в еміграції, 17 років жив у Абіссінії, працював у Генеральному Штабі Збройних Сил Ефіопії. З 1948 року — у Перу. Помер 19 жовтня 1951 року та похований у місті Ліма.

42.	Дублянский Іван Семенович – генерал-значковий Армії Української Держави
          Народився  9 січня 1861 в Суразькому повіті Чернігівської губернії, (тепер Вітебської облась. Білорусь). Навчався в Петровському Полтавському кадетському корпусі. На військову службу вступив 1 січня 1879 року. Закінчив 2-е військове Костянтинівське училище в 1881 році. Випущений підпоручником в 16-й стрілковий батальйон. Поручник ( 08.08.1885). Старший ад'ютант управління начальника 14-ї місцевої бригади (з 25.12.1885). Штабс-капітан (05.11.1888). Капітан (15.07.1893). Старший ад'ютант управління начальника Харківської місцевої бригади (з 02.05.1895). Виконуючий обов’язки чергового штаб-офіцера управління начальника Харківської місцевої бригади (з 19.02.1900). Підполковник (26.02.1900). Черговий штаб-офіцер управління начальника Київської місцевої бригади (11.05.1901-16.07.1910). Полковник (13.06.1904). Генерал-майор (16.07.1910). Окружний черговий генерал штабу Приамурского військового округу (16.07.1910-15.01.1914). Начальник Харківської місцевої бригади (15.01.1914-16.08.1914). 
         Черговий генерал штабу армій Південно-Західного фронту (16.08.1914-08.03.1915). Начальник Одеської місцевої бригади (з 08.03.1915). На 10 липня 1916 року в тому ж чині і посади. Генерал-лейтенант (06.12.1916). Нагороди: ордени Св. Анни 2-го та 1-го  ступенів, орден Св. Володимира 3-го та 2-го ступенів, орден Св. Станіслава 1-й ступеня. 
         У 1918 в армії Української Держави – генерал-значковий, начальник Одеської місцевої бригади, яка комплектувала частини 2-го Подільського і 3-го Одеського армійських корпусів. Від еміграції відмовився, в 1920 році узятий на облік Одеською ЧК, як генерал,що служив в гетьманській армії. Знятий з обліку 2 червня 1924року Одеським ГПУ. В 1930 роки проживав в Одесі, на вул. Петра Великого (Дворянській), 18. Працював діловодом речового складу 95-ї стрілкової Дивізії. Помер в Одесі 31 жовтня 1931 року.

43.	Єгоров Олександр Іванович – сотник, військовий льотчик 
       Народився 15 березня 1889 року, закінчив Херсонське реальне училище в 1908 році та Єлисаветградське кавалерійське училища в 1910 році. Брав участь у Першій світовій війні в складі 9-го гусарського Київського полку. В 1916 році закінчив винищувальне відділення Севастопольської військової авіаційної школи. Після закінчення навчання служив у 12-му корпусному авіаційному загоні на Південно-Західному фронті; відзначився як військовий льотчик. Останнє звання у російській армії — штабс-ротмістр.
         З 16 грудня 1917 року військовий льотчик 1-го Українського авіаційного загону військ Центральної Ради, з кінця грудня 1917 р. — його командир. Залишався на цій посаді протягом 1918 р., коли загін кілька разів перейменовувався (на 1-й Український армійський, 1-й Запорізький, 2-й гарматний 8-го Катеринославського корпусу та 46-й) і в листопаді перейшов на бік Директорії. З червня 1919 року виконував обов’язки інспектора авіації Повітряного флоту УНР. 22 липня 1919 призначений інспектором авіації Повітряного флоту УНР. З вересня 1919 р. — в.о. інспектора Повітряного флоту УНР. Обставини служби О. Єгорова у листопаді-грудні 1919 р. точно не відомі. За даними, які вже мешкаючи в СРСР поширював він сам, 18.11.1919, пілотуючи літак в районі Вапнярки-Бірзули, він нібито зазнав аварії та як полонений білогвардійців потрапив до Одеси. Однак більш вірогідно, що у листопаді 1919 року він залишався з рештками особового складу української авіації у Кам’янці-Подільському, а коли залишки Дієвої армії УНР вирушили у Зимовий похід, з групою добровольців-авіаторів відбув до Одеси, де від початку 1920 року служив (як помічник командира) у 1-го Галицького авіаційного загону РСЧА, який тоді перебував на Одеському заводі «Анатра». 26–27 квітня 1920 року, під час захоплення загону в Козятині, зник за загадкових обставин. Про перебіг служби у 1920–1923 рр. відомостей немає.
          У 1923 році прибув з Москви до Єлисаветграда, де певний час викладав в Українській кавалерійській школі ім. С. Будьонного. З 1925 р. — викладач Військово-повітряної академії ім. Жуковського у Москві, начальник штабу навчальної ескадрильї ім. В. І. Леніна. У 1931 р. арештований за справою «Весна» (сфабрикована ДПУ «контрреволюційна змова колишніх офіцерів проти радянської влади»), згодом звільнений з ув’язнення, але без права повертатися до авіації. Став одним з організаторів і керівників Центрального будинку авіації та космонавтики у Москві, де працював до останніх днів життя. Помер і похований у Москві  14 березня 1961 року. 

44.	Єлчанінов Георгій Іванович — генерал-хорунжий Армії Української Держави.
        Народився 16 серпня 1871 року в православній сім’ї. Закінчив Миколаївський кадетський корпус (1891 р.) та  Миколаївське кавалерійське училище (1893 р.), служив у 12-му гусарському Охтирському полку (Меджибіж). До початку Першої світової війни отримав звання ротмістра та був нагороджений орденами Св. Станіслава 3 ступеня та Св. Анни 2 ступеня.
        З початком війни – командир ескадрону 12-го Охтирського полку. 22 березня 1915 р за бойові заслуги отримав чин полковника, а 17 вересня 1915 року призначений командиром 12-го гусарського Охтирського полку. 30 жовтня 1916 р за вміле керівництво полком в бою нагороджений орденом Св. Георгія 4-й ступеня. 8 серпня 1917 року Тимчасовим урядом отримав звання генерал-майор та призначений командувачем військами Одеського військового округу.
         З проголошенням Центральною Радою незадлежної УНР  генерал Єлчанінов з 6 квітня  1918 року звільняється з посади командувача Одеським військовим округом і стає викладачем військової школи УНР. З формуванням Української Держави навесні 1918 р переходить на службу в гетьманську армію, де 15 липня 1918 р призначається командиром 2-ї бригади 4-ї кінної дивізії. З падінням влади гетьмана П. Скоропадського в січні 1919 року переходить до війська генерала Денікіна.  З 25 січня 1919 року — комендант Маріуполя. Навесні 1920 року —військовий комендант Севастополя. У листопаді 1920 року виїхав з Криму. Генерал Єлчанінов на еміграції прожив недовго й помер в 1924 році  в польскому містечку Вадовіце.

45.	    Єльшин Олександр Якович – генерал-значковий Армії Української Держави
           Народився 13 серпня 1865 року, освіту здобув в Морському технічному (Пізніше Морському інженерному) училищі. На військову службу вступив 29 вересня 1883 року. Служив у 2-му, 9-му Флотському і Гвардійському екіпажах. Пізніше переведений в лейб-гвардії Павлоський полк. Підпоручник (29.09.1886), поручник (29.09.1890). Закінчив Миколаївську академію Генерального Штабу в 1894 році по 1-му розряду. Отримав достроково звання штабс-капітан гвардії з перейменуванням в капітани Генерального Штабу (18.05.1894). Перебував при Варшавському військовому окрузі. Старший ад'ютант штабу 4-ї піхотної дивізії (10.12.1894-06.12.1899). Цензове командування ротою відбував у 14-му піхотному Олонецкому полку (13.11.1895 - 13.11.1896). Підполковник (06.12.1899). Начальник штабу Керчинської фортеці (06.12.1899-21.08.1900). Перебував в розпорядженні командуючого військами Приамурского військового округу для заміщення посад на військових дорогах (21.08.-27.09.1900).
           Цензове командування батальйоном відбував у 16-му стрілковому полку (12.05.-13.07.1900) та 59-му піхотному Люблінському полку в Одесі (13.07.-12.09.1900). Начальник штабу Керчинської фортеці (27.09.1900-09.10.1903). Штаб-офіцер при управлінні 4-й стрілкової бригади (09.10.1903-22.10.1904). Полковник (06.12.1903). Учасник російсько-японської війни 1904-1905 р.р.. Начальник військових сполучень військово-окружного управління Приамурского військового округу (22.10.1904-05.02.1907). Начальник військових сполучень Іркутського військового округу (05.02.-03.09.1907). Командир 104-го піхотного Устюжского полку (03.09.1907-23.06.1908). Помічник Обер-квартирмейстера ГУГШ (23.06.1908-29.03.1909). Генерал-майор (29.03.1909). Начальник військових сполучень Одеського військового округу (29.03.1909-13.05.1911). Начальник штабу 22-го армійського корпусу (13.05.1911-07.10.1913). Комендант Михайлівської фортеці (18.12.1913-1915). Взимку 1914-1915 одночасно командував Приморським загоном Кавказької армії. Командувач 42-ї піхотної дивізії (04.09.1915-18.04.1917). Генерал-лейтенант (07.10.1915). Нагороджений Георгіївською зброєю. Командир 20-го армійського корпусу (з 18.04.1917). Нагороди: ордени Св. Станіслава 3-го ступеня, 2-го ступеня з мечами та 1-го ступеня, Св. Анни 3-го та 2-го  ступенів та 1-го ступеня з мечами , Св. Володимира 4-го ст. з мечами та бантом та 3-го ступеня.
          У гетьманській армії з 5 листопада 1918 року, начальник штабу Головнокомандувача усіма збройними силами на території України. У листопаді – грудні 1918 року в Києві. З 1919 року в еміграції. Голова Союзу російських військових інвалідів в Північній Америці, голова Товариства ветеранів. Генерал від інфантерії. Помер 23 вересня 1951 року в Сіетлі, США.





46.	Єрошевич Петро Костянтинович  — генерал-поручник Армії УНР
          Народився 4  липня 1870 року на Катеринославщині. Закінчив Петровський Полтавський кадетський корпус, 3-тє військове Олександрівське училище, Михайлівське артилерійське училище в 1891 році, служив у 5-й резервній артилерійській бригаді. Закінчив Миколаївську академію Генерального штабу за 1-м розрядом в 1898 році. З 15 лютого 1900 року обер-офіцер для доручень штабу Приамурського  військового округу, брав участь у Китайському поході 1900–1901 рр.. З 20 квітня 1901 р — штаб-офіцер для доручень штабу 2-го Сибірського армійського корпусу, на цій посаді брав участь у Російсько-японській війні. З 6 грудня 1901 року — підполковник. З 3 грудня 1904 року — начальник штабу 79-ї піхотної дивізії. З 7 серпня 1906 року — начальник штабу 17-ї піхотної дивізії. З 6 грудня того ж року — полковник. З 2 березня 1909 року — штаб-офіцер для доручень штабу 48-ї піхотної резервної бригади. З 1 серпня 1910 року — начальник штабу 43-ї піхотної дивізії. З 12 січня 1912 року — командир 4-го стрілецького полку, на чолі якого брав участь у Першій світовій війні. З 8 лютого 1915 року — генерал-майор, начальник штабу 4 Сибірського корпусу. З 29 квітня 1917 року — у резерві чинів Петроградського військового округу. З 27 липня— начальник штабу 12-ї піхотної дивізії. З 23 жовтня  — начальник 12-ї піхотної дивізії, за сумісництвом виконував обов'язки начальника 11-го армійського корпусу.
        У грудні 1917 року українізував 12-ту піхотну дивізію та незабаром передав її у розпорядження Центральної Ради . З кінця квітня 1918 року начальник 2-го Подільського корпусу Армії УНР, згодом — Армії Української Держави. 7 листопада  був підвищений до звання генерал-значкового. З наказу Директорії був заарештований 22 грудня 1918 р., однак звільнений за кілька днів. У лютому—березні 1919 року — командувач 1-го Волинського корпусу Дієвої армії УНР. У квітні — командувач 9-го дієвого корпусу Дієвої армії УНР. З 3 травня — начальник залоги Рівного. З 2 червня  до початку жовтня  — начальник 1-ї Північної дивізії Дієвої армії УНР. З 23 жовтня — начальник оборони Могилева-Подільського. 11 листопада  у Могилеві-Подільському потрапив у полон до білих. 16 листопада  був відправлений до Одеси, згодом — до Севастополя і Катеринодару. У лютому 1920 року повернувся до Севастополя.
         У середині травня  разом з 67 старшинами та урядовцями-українцями виїхав із Криму через Балкани до Армії УНР. 7 жовтня  прибув у розпорядження Військового міністерства УНР. З 16 жовтня — начальник Тилу Армії УНР. З 3 листопада 1921 року — т.в.о. Військового міністра та командарма Армії УНР. 14 листопада  обійняв посаду начальника Тилу Армії УНР.
         Радянські емісари прибули у травні 1922 року в табір у Каліші для офіційного оголошення амністії охочим повернутися додому; а щоб генерал-поручник Єрошевич не заважав, то його арештували. Після низки протестів Загродського звільнений. З 1923 року жив на еміграції у Каліші.  Навесні 1945 року був схоплений у Каліші органами НКВС, загинув у Лук'янівській в'язниці Києва від тортур в тому ж році. Точна дата смерті невідома.

47.	Жуківський Гриць –   сотник  Армії УНР
          Народився 23 січня 1893 року в селі Юзефівка Балтського повіту (У Балтському повіті було дві Юзефівки — у Бакшанській волості та у Троянівській волості. Оскільки першу  Юзефівку   інколи    називали  Юзефівкою-Бакшанською, а другу — Юзефівкою, то, можливо, йдеться про Юзефівку Троянівської волості) Подільської губернії (тепер це с. Йосипівка Улянівського району Кіровоградської області) в сім’ї дяка. 1914 року закінчив 4 класи Подільської духовної семінарії. У жовтні 1914 року мобілізований, на фронті — до 1 жов¬тня 1915 року. З жовтня 1915 по лютий 1916 закінчив за скороченою програмою  Миколаїв¬ське військове училище в Києві за 1-м розрядом.  Як офіцер 17 лютого 1916 року призначений до 4 Німанського кордонного полку Дієвої армії, — писав він у своєму життєписі. — До 1 грудня 1917 року  залишався у цьому полку,  вислуживши рангу штабс-капітана.
          З 2 грудня 1917 року вступив на службу до української армії. В січні 1918 року брав участь в боротьбі з більшовиками в Києві. В лютому призначений комен¬ дантом станції Маневичі, де служив до звільнення наказом Гетьмана 25 червня 1918 року. З 1 серпня до 7 листопада командував прикордонним загоном при Подільській кордонній бригаді. Брав участь в антигетьманському повстанні і 2 грудня 1918 року був призначений помічником комісара Балтського повіту. З 1 лютого 1919 року — голова слідчої комісії того ж повіту. В березні під натиском біль¬шовиків евакуювався до Кам’янця-Подільського. 19 березня вступив на службу в штаб Окремого кордонного корпусу. В квітні евакуювався до Рівного і був на службі при штабі Північної групи. В травні віжояджений до Житомирської спільної юнацької школи, а в липні відряджений на формування штабу Кордонного корпусу, в котрому перебував до 17 листопада 1919 року. 
        В жовтні 1919 року вступив до Кам’янецького державного українського університету  на природничий відділ і прослухав 2 семестри. В червні 1920 року вступив на службу урядовцем до експедиції заготовок державних паперів. 10 липня евакуювався до Галичини. В серпні вступив на службу до Державного банку України в бухгалтерію. Там перебував на службі до 20 вересня 1921 року. При переході чеського кордону за-арештований, до грудня сидів у в’язниці. Потім нелегально перебрався до Австрії. 2 травня 1922 року прибув до Праги.  Зарахований на кооперативне відділення економічного факультету  Української господарської академії в Подєбрадах 11 червня 1922 року. Вчився добре. 15 червня 1927 року Сенат УГА викреслив його зі складу студентів. Подальша доля невідома.

48.	 Жупінас  Дмитро Васильович  —  генерал-хорунжий Армії УНР
        Народився 24 травня 1892 року в  місті Сміла Київської губернії (тепер Черкаська область). Закінчив сільськогосподарське училище. Деякі джерела зазначають, що в 1913 році  закінчив кавалерійське училище та служив у 12-му драгунському Стародубівському полку, однак документальних підтверджень немає. За даними штабу Дієвої армії УНР Дмитро Жупінас — поручник піхоти. Учасник Першої світової війни, був поранений.
        З кінця листопада 1918 р — командир 1-го Одеського полку військ Директорії, згодом — Дієвої армії УНР, який 15 травня 1919 року був з'єднаний із 2-м Чорноморським полком для створення 24-го Запорізького ім. гетьмана П. Сагайдачного полку. Очолював цей полк з травня до грудня 1919 року, до переформування у збірну сотню ім. П. Сагайдачного Дієвої армії УНР.  Учасник Першого Зимового походу: командир кінної сотні імені П. Сагайдачного, яка входила до складу 2-го Кінно-Запорізького полку, з січня 1920 року — помічник командира 2-го Кінно-Запорізького полку. З 16 червня 1920 року — командир Кінно-Запорізького полку Армії УНР до його остаточного розформування у 1927 році.Разом з полком перебував на інтернуванні в Польщі. Лицар ордена Залізного Хреста 
         Від 1925 мешкав у Луцьку. В роки Другої світової війни перебував під німецькою окупацією, але при цьому вшанування пам’яті героїв Крут. Заарештований. у липні 1941 німцями, до травня 1942 утримувався у в’язниці Кракова.  З 1952 року жив у США, помер 26 серпня 1968 року, похований у Баунд-Бруці. Бавнд Брук, шт. Нью-Джерсі, США 





49.	 Журжа Ілько Григорович  —  сотник Армії УНР
         Народився 20 липня 1891 року в містечку Ревуцьке Єлисаветградського повіту Херсонської губернії (тепер смт Добровеличківка Кіровоградської області) в сім’ї Григорія Павловича і Секлети Журжів, батько мав  8 десятин землі.
        На восьмому році життя вступив до місцевої двокласової школи, яку закінчив в 1905 році.  Того ж році вступив до Ольгинської сільськогосподарчої школи в с. Мигія Єлисаветградського повіту, (тепер Первомайського районну Миколаївської області),  В 1909 році закінчив школу і ще півроку був при школі на практиці а в 1910 році вступив до Пол¬тавської землемірної школи, яку закінчив в 1914 році. Після закінчення начання служив в Воронезькій землевпорядній комісії, а в вересні 1915 року мобілізований  до російського війська. Три місяці служив рядовим в 94-му запасному батальйоні в Мос¬кві, а 1 січня 1916 року вступив до Олександровського військового училища, яке закінчив за скороченою програмою 1 травня 1916 року з підвищенням в хорунжі. До липня 1916 року служив в 25 запасному полку, а потім в 4 запасному полку. В липні 1916 року потрапив на фронт до гвардії 3 стрілецького полку, в складі якого пробув до 1 січня 1918 року. 
        В січні 1918 року по демобілізації від’їхав додому, де того ж місяця вступив в склад місцевого Вільного козацтва. В серпні того ж року вступив до Одеського сільськогосподарського інституту, а в грудні Добровольчою армією була оголошена мобілізація і, щоб її уникнути  залишив інститут і поїхав додому, де вступив до Ревучанського запасового куріня Армії УНР. При відступі армії залишився вдома і до травня 1920 року учителював в місцевій Учительській семінарії, а також брав участь в повстанських організаціях проти добровольців. В травні 1920 року прибув до Армії УНР, в складі якої брав участь в боях, в кінці 1920 року був інтернований в Польщі в таборі  Щипйьорно. Значковий (поручник) 4-го Запорозького полку ім. Богдана Хмельницького.
        Навчався в Української господарської академії в Подєбрадах,  яку закінчив 26 червня 1928 року захистивши дипломну роботу на тему «Значення культури кукурудзи для степової України» з оцінкою «дуже добре». Академія листувалася з батьками І. Журжі, які жили в с. Дрибушівці Добровеличівського району Первомайської округи. Ось що було на¬ писано у відповідь його батькові — Г.П. Журжі: «На Ваш лист канцелярія У.Г.А. повідомляє, що Ваш син Ілько Журжа є в доброму здоровлі, весною цього року закінчив Академію з титулом інженера агронома. Зараз він живе в Празі, Болеградська вулиця, ч. 97. Український Архів-Музей, у п. Гончаря. Управитель Канцелярії Укр. Господ. Академії. 15.ХІ.1928».
        Нагороджений Хрестом Симона Петлюри і Воєнним хрестом. Помер 5 травня 1982 року в Філадельфії, Похований на Українському православному цвинтарі в Бавнд-Бруці. 

50.	  Зав’ялів Лев Сергійович –  хорунжий Армії УНР
        Народився 25 листопада 1898 року в  м. Кам’янець-Подільський (тепер Хмельницької області) в сім’ї Євдокії Зав’ялової. Від 1900 року жив у містечку Бар, в 1916 році закінчив  Барську реальну школу  та 1-й курс Петровсько-Розумовської сільськогосподарської  академії в Москві. 10 травня 1917 року мобілізований до російського війська, а 13 квітня 1918 року демобілізований.
         Від січня 1919 року — студент Одеського  сільськогосподарського  інституту. З літа 1919 року — в Армії УНР. В липні 1921 року закінчив Спільну юнацьку школу, продовжив навчання на  гідротехнічному відділенні інженерного факультету Української господарської академії в Подєбрадах, яку закінчив  25 жовтня 1927 року.  Написав спогад «Не діждалися» (1921)  під псевдонімом Максим Сизий. Розповідь ведеться від імені підполковни¬ка Армії УНР Писаренка  про те, як його, пораненого, лікували в родині священика, як між полковником і попівною Галею зароджувалася любов, та про її трагічне завершення — розстріл дівчини та її батьків більшовиками. Жертвував на потреби хворих на сухоти юнаків. Учасник 2-го звичайного з’їзду Центрального союзу українського студентства ЦЕСУС в Подебрадах (3 – 9 липня1924 р.). Подальша доля після 1927 року невідома.

51.	   Запорожець Петро – хорунжий Армії УНР 
         Народився 26 серпня 1895 року в містечку  Ладижин (тепер Вінницької області)  в заможній родині. Після закінчення Ладижинської двокласної школи, в 1910 році поїхав в Оде¬су продовжувати навчання. 1915 року мобілізований до російського війська.
         Додому повернувся 1917 року, проводив просвітницьку роботу серед земляків, намагаючись підняти їхню національну свідомість. Брав участь в аматорському театраль-ному гуртку, хорі та взагалі на різних національних захлдах, чим здобув пошану і загальну симпатію.  
          В 1918 році перебував на перепідготовці українських старшин у Києві  — очевидно, навчався в Інструкторській школі старшин.  Після закінчення навчання службу проходив у 1-му Сірому полку Сірої дивізії. У його складі взяв участь в антигетьманському повстанні. Навесні 1919 року — співорганізатор Гайсинської охоронної сотні,  в складі якої боровся проти більшовиків і денікінців. Навесні 1920 року — організатор повстанського руху в районі Ладижина. 
          Восени 1920 року емігрував до Румунії, а звідти перебрався до Чехословаччини. В 1924 році вступив на агрономічно-лісовий факультет Української господарської академії в Подєбрадах. Тут включився в Український гетьманський рух. «Ви¬конав дипломну працю дуже добре, а дипломний іспит склав з успіхом дуже добрим». 28 червня 1929 року отримав диплом інженера-лісівника. Від 1930 року — у США, в Чикаго, потім у Детройті, де працював на автомобільній фабриці Форда. Посідав керівні посади в гетьманському русі. Помер 31 жовтня1963 року в Детройті, США. 

52.	 Івахненко Петро  – сотник Армії УНР
          Народився 24 лютого 1895 року в Одесі  в сім’ї завідуючого торговельними складами  в порту, вчився спочатку в реальному училищі «Товариства прикажчиків», потім в першому міському шестикласному училищі «Ефрусі» (з правами реального училища), яке закінчив в 1914 році. В квітні 1915 року  вступив   добровольцем в 1 -шу гренадерську артилерійску бригаду, потім був підвищений до звання прапорщиків і  в листопаді 1916 року переведений в 122 артилерійську бригаду, з котрою від’їхав на фронт. На фронті був підвищений до рангу підпоручника.
          В жовтні 1917 року від’їхав з українськи¬ми частинами до штабу до Києва, де формувались українські частини. Як член 1-ї Київської біржової артелі, отримав посаду адьюнкта, пізніше - помічника бухгалтера на цукроварню Терещенка. На початку влади Гетьмана був призначений до Міністерства шляхів на посаду рахівничого, потім —головного скарбника, на якій залишався і при Петлюрі. При наступі більшовиків на Київ в лютому 1919 року евакуювався з міністерством до Кам’янця-Подільського, Проскурова, Тарнополя і т.д..
           При наступі поляків проти більшовиків в 1919 році залишив міністерство і вступив до 2-го гарматного полку Волинської дивізії на по¬саду в.о. командира гаубичної батареї, в якій перебував весь час на фронті, бряв участь в Зимовому поході. В 1920 році по визволенню Києва  був призначений до штабу бригади Херсонської дивізії,  а потім  призначений на посаду командира 1-ї батареї 13 гарматного полку.
           З українським військом  дістався до Польщі, де пере¬бував у різних таборах два роки (Ланцуті, Стрілкові, Шепіорні, Каліші). В українській армії був підвищений зо звання сотника і призначений командиром 13-го гарматного полку, потім командиром 5-го важкого куріня (Херсонська дивізія). На цих двох останніх посадах пробув майже два роки, а саме до переходу до Чехословаччини, куди виїхав 15 серпня 1922 року. В кінці листопада 1922 року вступив до Вищої господарської школи. Після ліквідації цієї школи перейшов до ви¬щої господарської школи в Прешові, яку закінчив 8 липня 1926 року. Склав додатковий іспит при Українському педагогічному інституті ім. Драгоманова в Празі. 20 жовтня 1929 року померла дружина, залишивши 6-річного сина. Подальша доля невідома.

53.	Ігнатів Олександр  –  сотник Армії УНР, слідчий суддя Вищого   військового суду
        Народився 18 грудня 1888 року в місті Вознесенськ Херсонської губернії (тепер Миколаївської області). В 1905 році закінчив Вознесенську шести¬класну прогімназію, а в 1907 році - Миколаїв¬ську гімназію із золотою медал¬лю та юридичний факультет Московського університету з дипломом І ступеня в 1912 році. Далі служив однорічником у 14-у стрілковому полку в Одесі. 1 жовтня 1913 року перейшов до резерву. З 16 листопада 1913 року служив в Одеському окружному суді, 19 липня 1914 року мобілізований до російського  війська як офіцера резерву. Весь час перебував на фронті. 
         З листопада 1917 року був у складі українізованого 26- го армійського корпусу до 10 березня 1918 року, коли після демобілізації  повернувся до Одеси. Після перерви відновився на службі в окружному суді до другої навали більшевиків у 1919 році.  Поїхав тоді додому до Вознесенська, де в серпні 1919 року взяв участь в селянському повстанчому русі. Повернувся до Вознесенська разом з іншими повстанцями, коли прийшла денікінська влада. Новою владою був мобілізований та призначений до служби в комендатурі з    2 серпня 1919 року до лютого 1920 року. 
          Після приходу більшовиків довелося тікати в Польщу. Пробираючись до Кам’янця, був заарештований польською владою і відправлений до табору Пікуличі, де перебували денікінці. 7 липня 1920 року з іншими українцями з цього табору перейшов до Української армії, з 5 вересня на фронті в складі 5 дивізії як судовий практикант, а потім як слідчий суддя у Вищому військовому суді. 21 листопада разом з Армією УНР інтернований.  Перебував у таборах Ланцуті, Стрілкові, Шипіорні та Каліші.  Написав заяву на економічний відділ Української господарської академії  в Подебрадах, але 2 листопада 1924 року дістав відмову, бо вже мав вищу освіту. Подальша доля невідома.

54.	Ізергін Михайло Ілліч — полковник Генерального штабу армії Української Держави
        Народився 31 липня 1875 року у місті Ізюмі, у родині особистого почесного громадянина цього міста, поміщика Харківської губернії. Закінчив Харківське міське реальне училище, потім вступив до Київського військового училища, яке закінчив у 1899 році. Після закінчення училища отримав призначення до Туркестанського військового округу у 2-й Закаспійський залізничний батальйон. Брав участь у російсько-японській війні 1904—1905 рр., на посаді командира роти. У 1908 році закінчив 2 класи Миколаївської академії Генерального штабу.
          У 1914 році був зарахований до Генерального штабу. З перших днів Першої світової війни, Михайло Ілліч — у діючій армії. Обіймав ряд командних та штабних посад, брав участь у боях на Північно-Західному фронті та у Карпатах. За мужність та героїзм, проявлені у боях, отримав декілька бойових нагород. З 1917 року у чині підполковника.
         Після жовтневого перевороту, Михайло Ілліч нетривалий час служив у війську УНР, потім у штабі армії гетьмана Скоропадського, з 16 березня 1918 року Війсковий старшина, помічник начальника оперативного відділу ГУГШ. З 17 серпня молодший ад’ютант штабу 3-го Одеського армійського корпусу, потім вступив до білої Добровольчої армії.
         Служив на штабних посадах у Кавказській армії генерала Врангеля та користувався його особистою довірою. Коли у червні 1919 року на прохання адмірала Колчака, Врангель вирішив відрядити групу офіцерів свого штабу на Східний фронт, то для зв'язку зі штабом окремої Уральської армії вибір його впав на Ізергіна. 3 липня 1919 року через Гур'єв той прибув до штабу Уральської армії та вступив у розпорядження її командувача та отамана Уральського Козачого Війська генерала Толстова. 13 серпня 1919 року, за наказом командувача прийняв командування 1-м Уральським корпусом, замість хворого генерала М.О. Савельєва.
        На початку вересня 1919 року він розробив та підготував план, а 5 вересня 1919 року здійснив рейд на Лбіщенськ, де знаходився штаб 25-ї стрілецької дивізії Червоної армії на чолі з її начальником В.І. Чапаєвим. У результаті нападу штаб був розгромлений, Чапаєв та велика кількість особового складу загинули. Ці події були ним докладно описані у спогадах, частина яких з невеликими скороченнями була опублікована під назвою «Рейд на Лбіщенськ» (Грані. 1989. № 151. С. 167—207).
        У зв'язку із загальним відступом армії Колчака та посиленням тиску переважаючих сил червоних, 27 листопада 1919 року залишив Лбіщенськ, а через місяць, в кінці грудня, захворів тифом та здав командування Уральським корпусом. Прибув з відступаючими частинами до Гур'єва, звідки із залишками Уральської армії, дивом виживши у виснажливомоу зимовому поході, добрався до форту Олександрівський. У лютому 1920 року був перевезений Каспійською флотилією ЗСПР до Петровська (Махачкала), звідки прибув до Криму в розпорядження штабу генерала Врангеля.
        У жовтні одержав призначення на посаду начальника пересування військ у прифронтовій смузі і разом з підлеглим йому залізничним батальйоном, брав участь у останніх боях у листопаді 1920 року. Під час кримської евакуації Михайло Ілліч пережив трагедію, втративши родину — дружину та двох дочок. Разом з ними полковник Ізергін прибув на севастопольську пристань, де зібрався великий натовп. Червоні наближалися до міста і почалася паніка. Ізергіну необхідно було ненадовго відлучитися, щоб оформити місця на пароплав. Він залишив дружину з дочками, суворо наказавши їм нікуди не йти. Коли ж він повернувся, то своєї родини на пристані не знайшов.
        Остаток життя провів у Франції, проживаючи у Ніцці, де перебував викладачем фізики, математики, креслення, гімнастики та інспектором у російській гіимназії «Александріно». У 1929 році одружився з Татіщевою Марією Володимирівною (1890—1967), дочкою графа Татіщева Володимира Сергійовича. Під час Другої світової війни переїхав до Курбевуа на північний схід від Парижа, де і помер 19 листопада 1953 року. Похований на російському кладовищі у Сент-Женев'єв де Буа.

55.	Ізергін Сергій Михайлович – генерал-хорунжий Армії Української Держави.
        Народився 15 вересня 1875 року.  Витримав випускні іспити при Миколаївському кадетському корпусі. На військову службу вступив 21 вересня 1896 року. В 1898 році закінчив Київське юнкерське піхотне училище, отримав звання підпоручника. З училища випущений в Свеаборгську фортечну артилерію. Поручник (13.08.1901). В 1904 році закінчив Миколаївську академію Генерального Штабу  по 1-му розряду та отримав звання штабс-капітан. Учасник російсько-японської війни 1904-1905 р.р.. Старший ад'ютант штабу 2-ї піхотної дивізії (10.06.1905-11.04.1906). Капітан (02.04.1906). Цензове командування ротою відбував у 1-му Фінляндському стрілковому полку (13.12.1905-08.01.1907). Обер-офіцер для особливих доручень при штабі 17-го армійського корпусу (23.07.-22.11.1905). Старший ад'ютант штабу 20-го армійського корпусу (11.04.1906-19.05.1907). Старший ад'ютант штабу 22-го армійського корпусу (19.05.1907-19.06.1912). Виконуючий обов’язки начальника відділення Генштабу Свеаборгської фортеці (19.06.1912-10.04.1914). Підполковник (06.12.1912) із затвердженням на посаді. Полковник (06.12.1913). Старший ад'ютант штабу Свеаборгської фортеці (з 10.04.1914). Учасник Першої світової війни. Начальник штабу Свеаборгської фортеці (1915). Командир 52-го Сибірського стрілкового полку (02.11.1915-15.01.1917). Начальник штабу 53-ї піхотної дивізії (з 15.01.1917). Начальник штабу 46-го армійського корпусу (з 15.09.1917). Генерал-майор (21.11.1917). Нагороди: ордени Св. Анни 4-го, 3-го ст. з мечами та бантом та 2-го ст.; Св. Станіслава 2-й ст. з мечами, 3-го ст. з мечами та бантом; Св. Володимира 4-го ст., 3-го ст. з мечами.
           З 12 березня 1918 року в армії УНР та Української Держави, генерал-хорунжий. Начальник відділу облаштування та служби військ Генерального штабу. З літа 1918 року - начальник штабу 3-го Одеського корпусу. Після падіння влади Гетьмана брав участь в Білому русі в військах Східного фронту. Генерал-майор. В еміграції перебував в США. Голова Об'єднаного комітету Російських національних організацій в Сан-Франциско. Помер в Сан-Франциско 17 лютого 1946 р.

56.	Камінський Епіфаній Данилович — полковник Армії УНР, військовий міністр Карпатської України
       Народився 12 травня 1893 року в селі селі Таужне, Балтського повіту, Подільської губернії (тепер Гайворонський район Кіровоградської області). Початкову освіту отримав у рідному селі у двокласному училищі. До 1910 року працював на різних сільськогосподарських роботах. У 1910 році вступив на службу канцелярським працівником до завідувача маєтків селянського земельного банку у Балтському повіті. З 1911 до 1913 року працював помічником слюсаря на цукрових заводах в селах Грушки та Колодязне. З березня до липня 1913 року працював в Одесі на будівництві трамвайної лінії. З липня 1913 року до 15 червня 1914 року працював на Юріївському металургійному заводі Катеринославської губернії в Єнакієве, після чого повернувся працювати в сільське господарство на малу батьківщину.
         У серпні 1914 року пішов добровольцем у Російську армію, був зарахований рядовим до 6-ї військово-авіаційної роти в Одесі. Вже у вересні 1914 року, командуванням Одеського військового округу був направлений у Першу авіаційну школу в  Гатчину. Але в листопаді  покинув навчання в авашколі і пішов на фронт в лавах 191-го Ларго-Кагульського полку 48-ї піхотної дивізії.
         В жовтні 1915 року, під час бою, внаслідок контузії потрапив у полон до австро-угорської армії. Остання посада в Російській імператорській армії — командир батальйону, звання — прапорщик. До березня 1918 року перебув в полоні на території Австро-Угорщини.
        У березні 1918 року, перебуваючи в таборі військово-полонених у м. Фрайштадт, вступив у Першу стрілецько-козацьку дивізію (Сірожунанники). Разом з дивізією відправився у м. Володимир-Волинський для проходження вишколу. Був призначений фельдфебелем у 2-гу сотню 1-го полку. Разом із дивізією був переквартирований на Чернігівщину, де «сірожупанники» мали завдання охороняти східні кордони від нападів більшовицьких загонів.
          Після приходу до влади Гетьмана Скоропадського був звільнений з війська, як не надійний елемент (відмовився складати присягу на вірність Гетьману). У вересні 1918 року вступив до Українського національного союзу та приєднався до підготовки повстання проти Гетьмана Скоропадського. У жовтні 1918 року, як представник Українського національного союзу очолив антигетьманське повстання в районі Голти, Голоскова та Голованівська. В грудні 1918 військовим міністерством УНР було присвоєне звання сотник.
         В січні 1919 року був обраний членом Установчого зібрання Трудового конгресу України від Балтського повіту. Брав участь в церемонії проголошенні Соборності Української Народної Республіки та Західно-Української Народної Республіки в  Києві 22 січня 1919 року.
        У березні був призначений військовим повітовим комендантом Балтського повіту. В кінці березня 1919 року, на виконання наказу військового міністра УНР, склав повноваження військового повітового коменданта та відбув у розпорядження командира Південно-східної групи Армії УНР отамана Яніва. 10 квітня, в районі  Вознесенська, прейшов до армії Отамана Григор'єва, де служив звичайним рядовим козаком. В її лавах брав участь в боях проти французів, де був поранений.
          Лікувався у шпиталі на станції Канатна. 10 травня 1919 року, після одуження, приєднався до 2-го українського повстанського корпусу Отамана Юрія Тютюнника який, у липні 1919 року, був переформований у Київську групу Дієвої армії УНР. Командував сотнею, в період відсутності Отамана Юрія Тютюнника у червні 1919 року командув всім корпусом.
          Був важко поранений у праву ногу та легко в ліву, біля с. Антонівка під Сквирою, на Київщині, і був відправлений у шпиталь м. Кам'янець-Подільський, де йому мали робити операцію, та ампутувати ногу. Лікар подивившись, що він такий молодий, юний хлопець, казав, що було б добре, якби його відправили кудись за кордон. Його мали відправити до Австрії на лікування, але потім щось змінилося і його відправили у Прагу. І там йому врятували ногу.
         На свято Покрови у Кам'янці-Подільському 14 жовтня 1919 року. Для підняття бойового духу армії Головний Отаман Армії УНР Симон Петлюра влаштував урочисту присягу на вірність українській республіці. «Головний Отаман звернув увагу на раненого старшину з повстанського загону отамана Юрія Тютюнника – Епіфана Камінського з села Кошаро-Олександрівки Балтського повіту, який перед повстанням повернувся з полону. На запитання Головного Отамана, де поранено Камінського, він відповів, що під Сквирою обидві ноги, а прийшов сюди за допомогою сестри жалібниці, щоб дати присягу, після якої надіється ще вірно послужити Україні, як тільки вилікує рани. По розмові з цим повстанцем Головний Отаман цілує його в чоло і відходить.  Доценко О. Літопис української революції. Том 2: Книга 4 (1917-1922) – Варшава – 1923. 
       23 листопада 1919 року його, як військового інваліда, було відправлено для проведення операції та лікування до Праги в Чехословаччину. Після одужання жив у еміграції в Празі разом зі своєю донькою Наталією. У 1921 році їздив у Відень до члена Директорії Андрія Макаренка, для отримання грошової допомоги на лікування. З 1921 по 1923 роки був членом Української  студентської громади.
        У 1922 році вчився у торговельній школі. З 1921 до 1927 року вчився на юридичному та філософському факультеті Карлового університету в Празі, але екзамени на ступінь доктора не здав, отже всупереч деякій інформації, університет не закінчив. У 1928 - 1930 роках вчився у школі політичних наук, одночасно працюючи асистентом у професора Ейхелтман, на кафедрі соціології в Українському університеті у Празі. Отримав титул доктора філософії Українського вільного університету. У 1928 - 1929 роках навчався на Вищих воєнно-наукових курсах генерала Головіна. У 1934 - 1936 роках проходив навчання на курсах "Оборонний семінар", організованих Союзом чеських офіцерів.
        У 1929 році, урядом УНР у екзилі, був підвищений до звання полковника. Тоді ж став активним учасником Української Національної Ради за кордоном, створеної А. Макаренком та Ф. Шевцем. Продовжував працювати асистентом в Українському університеті в Празі. 
Згадка про Епіфанія Камінського міститься у листі Василя Филоновича Володимиру Сальському про погіршення ставлення до української еміграції в Югославії та плани реорганізації Українського військово-наукового товариства у Празі від 19 листопада 1934 року. З 1935 року регулярно виїздив на територію Підкарпатської Русі для проведення агітації місцевого населення за проголошення незалежної України. У березні 1939 року перебував у Хусті, де обійняв посаду військового міністра Карпатської України.
         Після окупації Карпатської України Угорщиною, у 1939 році повернувся на еміграцію в Прагу. З 1939 року до 5 травня 1945 року Епіфаній Камінський, із дочкою проживав під німецькою окупацією. В цей період його постійно викликали до гестапо. Він навіть якийсь час відсидів у тюрмі. У 1941 році був завербований німецькою розвідкою як перекладач. Перед початком німецько-радянської війни був відправлений через Угорщину та Румунію в Україну, для роботи перекладачем. Однак, не доїхавши до України був відправлений назад в Прагу.
         4 червня 1945 року був заарештований співробітниками відділу «Смерш» у Празі та вивезений на територію СРСР (в Київ, де проходило слідство). Рішенням Особливої наради при МВС СРСР від 02.07.1946 за «…участь у націоналістичних організаціях, які співпрацювали із фашистською Німеччиною проти СРСР» засуджений до 10 років позбавлення волі. Сидів в радянських таборах. Донька залишилась в Празі одна, тривалий час вона не мала про батька жодної звістки. 
         У 1956 році, після відбування терміну отримав дозвіл оселитись у місті Олешки (колишній Цюрупинськ) Херсонської області. Тут він працював вихователем в гуртожитку для учнів місцевого профтехучилища. До Епіфанія приїздила рідна сестра, яка дізналась про свого брата з газети «Вісті з України» за 21 лютого 1961 року. В Олешках батько відновив листування з донькою. Останні роки часто хворів, помер в Олешках, Херсонської області  в 1966 році. В 1972 році посмертно нагороджений Хрестом Симона Петлюри.

57.	Кануков Джамбулат Багтириєвич — сотник Армії УНР, військовий льотчик. 
         Народився 1 квітня 1887 року в м. Беслан Терської області син Тагаурського алдара. Закінчив Владикавказьку чоловічу гімназію, в 1909 році Тверське кавалерійське училище за 2-м розрядом. Вийшов корнетом до 7-го гусарського Білоруського полку, який дислокувався в місті Володимир-Волинський. Мав важкий характер, тому під час навчання в училищі сам відраховувався до Осетинського кінного дивізіону, а згодом був звільнений у запас.
          Після початку Першої світової війни добровільно повернувся до армії. З 19 липня 1914 року — у розпорядженні штабу 2-ї армії, з 18 вересня призначений до 22-го піхотного Нижегородського полку, виконував обов'язки ад'ютанта полку. 15 травня 1915 року отримав контузію та евакуйований з фронту. Після  одужанні, 25 червня,  за власним бажанням переведений до 17-го корпусного авіаційного загону, де служив льотчиком-дозорцем. 17 жовтня відряджений на навчання до Військової авіаційної школи. 10 травня 1916 року підвищений до звання поручика. 7 серпня закінчив школу та отримав посвідчення військового льотчика. З 20 довтня служив у 14-му авіаційному загоні, з 24 березня 1917 року очолював 30-й авіаційний загін. Останнє звання у російській армії — штабс-ротмістр.
         У 1918 році вступив до Армії Української Держави, служив в Одеському авіаційному дивізіоні Армії Української Держави. У листопаді  за наказом гетьмана П. Скоропадського у авіазагоні зі складу Одеського авіаційного дивізіону відбув у розпорядження військового секретаріату ЗУНР до містечка Красне — у склад Летунського відділу Галицької армії, був призначений помічником з муштрової частини командира Летунського відділу сотника П. Франка. З 26 березня 1919 року — командир Летунського відділу Галицької армії. Загинув в авіаційній катастрофі 21 травня 1919 року під станцією Озірною біля Тернополя. Похований у м. Тернопіль
         Сотник Петро Франко згодом так характеризував свого помічника: «Полк. Кануков був чудовий знавець літання і добрий організатор. Своєю веселою, товариською вдачею скоро зумів позискати всіх. Завжди мав нові «нечувані» ідеї: вмонтовував могутні двигуни на маленькі орли, щоби дійти до великої скорості, наших пільотів, що вміли літати на повільних «авіятках» та «льйодах», посадив на скорі «нюпори» і не зражувався початковими невдачами. Полк. Кануков із самого звуку двигуна означував непомильно, який літак летить».

58.	Касьяненко Матвій Мусійович  — сотник Армії УНР
        Народився 23 грудня 1891 рку в містечку Ставище Таращанського повіту Київської губернії  (тепер Таращанського району) в сім’ї Мусія та Анастасії Касяненків. Учився спочатку в Ставищах, а потім у Києві.  В 1908 році переїхав до Одеси, де навчався в школі будівельних техніків   і   виїхав   за   кордон   для продовження освіти, але з початком Першої світової війни повернувся додому. В серпні 1914 року працював земельним страховим агентом Київської земельної управи.
         Наприкінці 1914 року мобілізований до російського війська і призначений до однієї з військових частин в Києві. В 1916 році вступив у 1-у  школу прапорщиків у Житомирі, а по її закінченню був призначений  до 217-ї дружини ополчення в Києві. Навесні 1917 року в ранзі підпоручника потрапив на фронт в складі 16-го Ладожського полку.
         В серпні 1917 року цей полк був українізований, і прапорщик М.М. Касьяненко призначений на посаду начальника господарчої частини 22- го українського полку. Після підписання  Брестського договору демобілізований і  повернувся знову додому.  В травні 1918 року вступив до Чорноморського Кошу, що формувався в Києві, де слу жив до кінця його існування. Потім був приділений до повсталої Окремої кінної дивізії, з котрою був інтернований в 1920 році по перетині кордону Польщі.  
         На початку жовтня 1924 року зарахований на економічне відділення економічно-кооперативного факульту Української господарської академії в Подєбрадах. Дипломну роботу «Науко¬ ве значіння груповки селянського трудового господарства» захистив 7 червня 1929 року. У березні 1930 р. перебував у Польщі в Горнім-Шляску. Подальша доля невідома.

59.	 Кірпотенко Сергій Антонович — генерал хорунжий Армії Української Держави.
         Народився в Полтаві 14 червня 1875 року, закінчив Полтавську класичну гімназію в 1893 році, а через два роки Київське піхотне юнкерське училище підпоручником, служив у 7-й артилерійській бригаді. Через три роки став поручником. Закінчив Миколаївську академію Генерального штабу за 1-м розрядом у 1901 році, обіймав штабні посади у Київському військовому окрузі. З 6 грудня 1911 року — полковник, начальник відділення Головного управління Генерального штабу. Брав участь у Першій світовій війні: начальник штабу 15-ї піхотної дивізії, командир 59-го піхотного Люблінського полку (з 18.07.1915), який дислокувався в Одесі.  З 21 жовтня 1916 року — генерал-майор. З 11 травня 1917 року — начальник штабу 23-го армійського корпусу. З 14 липня 1917 року — начальник 20-ї піхотної дивізії. З 22 вересня 1917 року — начальник штабу 11-ї армії Південно-Західного фронту. Був нагороджений Георгіївською зброєю. Нагороджений орденами  Св. Станіслава 3-го та 2-го ступенів з мечами, Св. Анни 3-го та 2-го ступенів, Св. Володимира 4-го та 3-го ступенів з мечами та бантом
          В українській армії з 10 березня 1918 року — в. о. 1-го отаман-квартирмейстера Генерального штабу УНР, згодом — Української Держави. З 8 червня 1918 року - в.о. начальника 5-ї пішої дивізії Армії Української Держави. Подальша доля після грудня 1918 року невідома.

60.	Кмета Архип Йосипович — полковник Армії УНР. 
          Народився 19 січня 1891 року в містечку Ічня Чернігівської губернії. Закінчив Олександрівське військове училище в 1913 році, служив у 6-му стрілецькому полку, з яким пішов на Першу світову війну. У перших боях був поранений в ліву ногу. З 25 вересня 1915 року, після одужання, служив у 16-му запасному батальйоні. З 10 жовтня 1915 року — курсовий офіцер 2-ї Київської школи прапорщиків. 4 лютого1916 року повернувся на фронт до 6-го стрілецького полку, прийняв командування 3-ю ротою. З 1 листопада 1916 року — начальник команди зв'язку полку. З 8 травня 1916 року — начальник учбової команди полку. З 25 лютого 1917 року — командир батальйону. 13 травня був підвищений до звання капітана. З 2 листопада 1917 року — начальник унтер-офіцерської школи 2-ї стрілецької дивізії.
          Керівник українізації у 2-й стрілецькій дивізії. 5 грудня 1917 року на чолі виділеного з дивізії українського куреня прибув до складу 121-го пішого Українського полку 31-ї дивізії 10-го українізованого корпусу. З 14 січня 1918 року — помічник командира цього полісу. З 18 березня по 11 квітня 1918 року навчався в Інструкторській школі старшин та був там курсовим офіцером. 2 травня 1918 року був відряджений на формування Одеської інструкторської школи старшин. З 20 червня, після розформування школи, був призначений командиром 8-ї сотні 4-го Сердюцького полку Сердюцької дивізії гетьмана П. Скоропадського.
         Один із ініціаторів переходу цього полку під станцією Мотовилівка на бік військ Директорії. 14 грудня1918 р. полк перейменовано на 4-й Січовий та включено до складу Січової дивізії військ Директорії. З  1 січня 1919 року — помічник командира, а з 31 березня  — командир 4-го Січового полку Дієвої армії УНР. З 8 жовтня 1919 року — начальник 2-ї частини відділу навчання Головного управління Генерального штабу Дієвої армії УНР. З 3 липня 1920  року — начальник відділу статутів Генерального штабу УНР. 20 жовтня 1920 року був підвищений до рангу підполковника.
         На еміграції, у 1928 році, закінчив економічно-кооперативний відділ Української господарської академії у Подєбрадах. З серпня 1927 р. — в. о. начальника 1-го організаційного відділу Генерального штабу Військового міністерства УНР в екзилі. З 1928 року — контрактовий офіцер польської армії: служив у складі 5-го піхотного полку у Вільно. Останнє звання у польській армії — підполковник.
         У вересні 1939 р., після вступу до Вільно литовських військ, був інтернований у Литві. У 1940 році повернувся до Польщі. У 1944–1949 рр. перебував у Західній Німеччині. У 1950 роках емігрував до США, де й помер 2 червня 1976 року.

61.	  Кованько Олександр Олександрович —  військовий льочик Української Держави
        Народився 17 липня 1889 року в Санкт-Петербурзі в родині відомого авіатора, генерала О.М. Кованька - керівника     повітроплавальної школи в Гатчині. В 10 років, потрапив на навчання до Петербурзького кадетського корпусу, а в 1906 році після успішного закінчення корпусу поступив до Миколаївського інженерного училища, яке теж успішно закінчив в 1908 році. Отримав призначення в 3-й понтонний батальон, а через три роки переведений до 1-го Східно-Сибірського повітроплавального батальону в Омськ підпоручником.
         Наприкінці жовтня 1910 року переведений за власним бажанням до офіцерської повітроплавальної школи. Після її закінчення  в червні 1912 року направлений до Франції  в авіаційну школу «Ньюпор». Після повернення з Франції відряджений до Авіаційного відділу повітро-плавальної школи в Гатчині. 
          Учасник Перщої світової війни, розпочав бойові дії в складі 9-го корпусного авіаційного загону, невдовзі переведений до 11-го корпусного авіазагону, в якому служив поруч з петром Нестеровим. 13 грудня 1914 року, повертаючись з розвідувального польоту, його літак був підбитий, відтак – потрапив до австрійського полону. 
           Завдяки обміну військово-полоненими між Австро-Угорщиною і Українською Державою вдалося повернути тисячі полонених, серед них був і пілот   Олександр Кованько. Після нетривалого відновлення сил вступив до військової авіації Української Держави. Не підтримав пропозицію командира 3-го Херсонського авіаційного загону Руднєва перелетіти на українських літаках на Кубань до білих. Тільки через поганий технічний стан літаків в лютому 1919 року залишився на території, яку зайняла Добровольча армія. 
           В травні 1919 року Кованько призначений інструктором до військової авіаційної школи, пізніше став керівникком школи, а з липня 1920 року – командиром авіазагону ім. генерала Алесеєва. Брав участь в прикритті десанту на Кубані, в серпні підвищений до звання капітана, а вже в листопаді 1920 року евакуювався і потрапив до Югославії. Був інструктором в авіаційній школі в місті Нові Сад, 27 вересня 1926 року загинув в авіатрощі, похований на Успенському цвинтарі.

62.	   Колодій Федір Олександрович —  генерал-поручник армії УНР.
         Народився 8 лютого  1872 року в с. Рудьківка Чернігівська губернія (тепер Бобровицький район, Чернігівська область. Походив із спадкових військових дворян Чернігівської губернії. Батько — Олександр Колодій — учасник російсько-турецької війни 1877—1878 років, генерал-майор, кавалер ордену Св. Георгія 4-го класу, який у 1874 році за багаторічну вислугу отримав чин родового дворянина з правом передачі його нащадкам. В  1884 році Федір закінчив 4-й Московський кадетський корпус за І розрядом та продовжив навчання в Михайлівському артилерійському училищі, яке закінчив у червні 1892 року. З 10 серпня 1890 року — підпоручик. Після навчання отримав направлення в 1-шу лейб-гвардії кінно-артилерійську батарею зі штабом у Санкт-Петербурзі.
         З 10 серпня 1894 року — поручиик. У січні 1897 року Колодій (в училищі записаний як Колодєєв) поступив у Миколаївську академію Генерального штабу. Закінчивши два курси академії Генштабу за 2-м розрядом у 1899 році, Колодій проходив службу в штабній роті, а згодом протягом 1899—1904 років командував 5-ю батареєю гвардійської кінно-артилерійської бригади. 6 травня 1900 року отримав військове звання штабс-капітан.
          Брав участь в російсько-японській війні. За проявлену в бою під Юдзятунем, південніше станції Вафангоу мужність був нагороджений орденом Святої Анни 4 ступеня. Восени 1904 року призначений командиром 1-ї сотні 5-го козачого полку. 15 січня 1905 року його прикомандировано до штабу Сибірської козачої дивізії, 15 червня того ж року за бойові заслуги отримав звання осавула. 
           Відразу по закінченню російсько-японської війни, 11 грудня 1905 року Федора Колодія призначено до 11-ї кінно-артилерійської батареї 10-го кінно-артилерійського дивізіону 15-ї кавалерійської дивізії. У зв'язку з переводом у лінійну частину переатестований у капітани. З 20 січня 1907 року — командир 20-ї кінно-артилерійської батареї того ж дивізіону. 11 вересня 1907 року підвищений до підполковника. Цього ж року, 22 листопада, переведений до Києва — призначений командиром 1-ї батареї 2-го кінно-гірського артилерійського дивізіону, який входив до складу 13-ї кавалерійської дивізії. Направлений на навчання в Царськосільську офіцерську артилерійську школу, по закінченні якої, 29 серпня 1911 року, повернувся у свій дивізіон.
        Учасник Першої світової війни. 2-й кінно-гірський артилерійський дивізіон, в якому служив Федір Колодій, який на той час перебував у складі Південно-Західного фронту, відзначився в Галицькій битві. 11 вересня Федора Колодія підвищили у званні до полковника та представлено до нагородної золотої зброї «За хоробрість». 23 вересня призначений командиром 2-го кінно-гірського артилерійського дивізіону. Брав участь у Карпатської операції російської армії, оборонних боях квітня-травня 1915 року в Галичині. Наприкінці травня, стримуючи наступ австро-угорських та німецьких частин, артилеристи Колодія влучним вогнем призупинили переправу ворога через Дністер поблизу села Жежава. Протягом червня-вересня дивізіон полковника Колодія, діючи у складі 3-ї армії, обороняв Люблін. Станом на 1 вересня 1915 року — в тому ж званні і посаді.
        20 лютого  1916 року очолив 14-ту артилерійську бригаду 14-ї піхотної дивізії 8-го армійського корпусу, що діяв у складі 8-ї «Брусилівської» армії. 22 вересня 1916 року присвоєне звання генерал-майора. 9 травня 1917 призначений інспектором артилерії 9-го армійського корпусу 4-ї армії Румунського фронту.
         З подіями Російської революції 1917 року в російській армії розпочалися процеси націоналізації військових формувань, в тому числі й українізація. Федір Колодій з недовірою поставився до цих явищ, але, зважаючи на провал червневого наступу 1917 року та фактичну згоду на проведення українізації з боку Керенського, він погодився з частковою націоналізацію. Після невдалої спроби перевороту генерала Корнілова та більшовицького перевороту в Петербурзі, не зумівши поладнати з фронтовим керівництвом, наприкінці грудня 1917 року Колодій залишив військову службу в Російській армії.
        На початку 1918 року, остаточно не визначившись з власними політичними уподобаннями, Колодій усунувся від політичної діяльності і до березня проживав у своєму маєтку в селі Рудьківка на Чернігівщині, не беручи участі в бурхливих подіях Першої українсько-радянської війни. Після фактичного припинення існування Румунського фронту і усунення від командування ним генерала Щербачова, наприкінці березня 1918 року запрошений очолити демобілізаційну комісію фронту, якою керував до квітня. З 17 квітня 1918 року — виконуючий обов'язків командувача 3-го Одеського корпусу армії УНР, сформованого з українізованих залишків дивізій Румунського фронту. Після гетьманського перевороту наприкінці травня розпочалася чистка нелояльних Гетьманату офіцерів. Одеський корпус був роззброєний німецькими військами, а виконуючий обов'язки командувача Федір Колодій, з врахуванням його досвіду, призначений 10 серпня 1918 року в розпорядження військового міністра Олександра Рогози з присвоєнням військового звання генерала-значкового.
         22 грудня 1918 року Федір Колодій був призначений командувачем 2-го Подільського корпусу. На цій посаді він змінив генерала Єрошевича, звинуваченого новопосталою Директорією в спробі перейти на бік білогвардійців. Не бажаючи нічого кардинально змінювати в справах корпусу, основну увагу Колодій приділив бойовому вишколу частин, однак не зміг запобігти процесу розпаду з'єднання. За наказом від 23 січня 1919 року частини корпусу мали бути зведеними в Другу запасну бригаду Дієвої армії УНР, але згодом цей наказ було скасовано і полки були розподілені між місцевими військовими начальниками.
          З початку січня 1919 розпочалася Друга українсько-радянська війна. Після того, як війська Антонова-Овсієнка 19 березня захопили Жмеринку, Східний фронт, Запорізький корпус отамана Волоха, Південна група отамана Яніва і Запорізька січ отамана Божка опинились відрізаними від решти армії УНР. За наказом С. Петлюри, ці підрозділи, під загальним командуванням Федора Колодія, мали відступити на південь, підтримуючи зв'язок з французькими частинами. Однак, внаслідок захоплення Бару і Могилів-Подільського, зв'язок між штабом Колодія у селі Вапнярка та Дієвою армією було перервано. В цей час відбулась спроба заколоту отаманів Волоха, Данченка і Волощенка (колишній курінний командир 3-го гайдамацького полку). За твердженнями Ісаака Мазепи, Колодій виступив проти заколоту та разом з полковником Мишківським був усунутий заколотниками від командування.
        У березні 1919 року Колодія призначили командувачем Південно-Східної групи Східного фронту Дієвої армії УНР, а у квітні двадцятитисячна Бессарабська бригада, 8-й Подільський і 4-й кінно-артилерійський полки армії більшовиків відтіснили групу військ Південно-Західного фронту в Румунію, 17 квітня захопили Кам'янець-Подільський. На фоні цих подій Колодія в травні 1919 року призначають отаманом для доручень начальника Головного управління Генерального штабу Дієвої армії УНР. За його активної участі проведена реорганізація збройних сил на засадах регулярного війська. На початку червня 1919 року Дієва армія, провівши ряд наступальних операцій проти більшовицьких військ, відтіснила більшовиків за лінію Старокостянтинів — Проскурів — Кам'янець-Подільський. 3 червня 3-тя Залізна дивізія армії УНР під командуванням Олександра Удовиченка, форсувавши Збруч, штурмом оволоділа Кам'янцем-Подільським, а 6 червня у звільнене місто переїхав уряд УНР. Однак ні місто, ні гарнізон виявилися не готовими до цього: була відсутня система квартирування, процвітали азартні ігри та дезертирство. Для зміни ситуації 12 червня начальником оборони району Кам'янця-Подільського був призначений Федір Колодій.
         Очоливши залогу Кам'янця-Подільського, Федір Колодій доклав значних зусиль до ліквідації згаданих недоліків: зобов'язав зареєструвати всі клуби, заборонив формувати військові частини без погодження зі штабом залоги, реформував систему міських перевезень. 10 липня його було призначено командувачем обороною міста з присвоєнням військового звання генерал-поручник. До 15 липня, проінспектувавши підпорядковані частини, Колодій утворив вздовж Дністра рубіж оборони на лінії Дунаївці — Скала-Подільська. Мобілізувавши всі наявні сили й засоби, генералові Колодію вдалося зупинити наступ більшовиків, що дало змогу УГА перейти Збруч і об'єднатись з Дієвою армією. За успішне виконання завдання нагороджений Хрестом Симона Петлюри. Введений до складу Військової ради УНР. Після розгортання наступу УНР Федір Колодій повернувся в Кам'янець-Подільський для організації систему військових судів.
         У березні 1920 року Колодій призначений референтом уряду УНР з військових справ. Але в травні цього ж року генерал Колодій захворів на епідемічний висипний тиф, який на той час поширювався Україною. Виснажений організм Колодія не зміг перебороти хворобу. Точна дата смерті невідома. Оскільки тіла померлих від тифу спалювали, могила генерала втрачена. Посмертно  нагороджений Орденом Симона Петлюри.

63.	   Колосовський Володимир Васильович  — підполковник Армії УНР.
         Народився 6 береня 1884 року в Києві, закінчив 2-гу Київську гімназію, в 1906 році Михайлівське артилерійське училище, служив у 4-му стрілецькому артилерійському дивізіоні (Одеса). Закінчив Імператорську Миколаївську військову академію за 1-м розрядом в 1913 році.
         Брав участь у Першій світовій війні. У 1917 р. — помічник начальника оперативної частини штабу Південно-Західного фронту. Останнє звання у російській армії — підполковник.
         З 10 березня 1918 року — начальник розвідкою відділу Генерального штабу УНР, згодом — Української Держави. З 12 січня 1919 року — військовий експерт делегації УНР на мирних переговорах у Парижі. Станом на 09.05.1919 р. — військовий агент УНР у Франції, Бельгії, Іспанії, Португалії (Париж).
        З 1920 року жив на еміграції у Німеччині, був довіреною особою одного з керівників Російського Загальновійськового Союзу генерала фон Лампе. Редагував журнал «Война и Мир», таємно пов'язаний з розвідувальним управлінням РСЧА. Деякий час з 1929 року за рекомендацією М. Капустянського входив до складу військового штабу Проводу українських націоналістів. Помер під час Другої світової війни в 1944 році.

64.	   Кочмержевський Венедикт Костянтинович — генерал-хорунжий Армії УНР.
         Народився 12 березня 1865 року в містечку Хасав-Юрт Терської області (тепер Автономна Республіка Дагестан, РФ). Закінчив Одеське реальне училище, витримав іспит на звання офіцера при Миколаївському Інженерному училищі в 1883 році, служив у 4-му гренадерському Несвізькому полку. Закінчив офіцерський клас Військово-Електротехнічної школи. З 1 січня 1898 року — завідувач перемінного складу Військово-Електротехнічної школи. З 25 грудня 1909 року — полковник. Серед російських військовиків був відомий публікаціями у військово-інженерній галузі. Під час Першої світової війни — член Інженерного комітету Головного інженерного управління. 1 лютого 1918 року демобілізувався з військової служби. Останнє звання у російській армії — генерал-майор.
          За часів Гетьманату одержав звання генерал-хорунжого Армії Української Держави. З 15 листопада 1918 року служив у Головному інженерному управлінні Армії Української Держави, згодом — Дієвої армії УНР. З 1 липня до жовтня 1919 року — отаман для доручень Головного інженерного управління Дієвої армії УНР. Подальша доля невідома.

65.	     Крушевський Микола Миколайович – підполковник Армії Української Держави.
          Народився 13 жовтня 1877 року, освіту здобув в 1-му Московському кадетському корпусі і Олександрівському військовому училищі, яке закінчив в 1897 році, отримавши звання підпоручник. На військову службу вступив 1 вересня 1895 року. З училища випущений в лейб-гвардії Кексгольмський полк. Пізніше служив у 57-му піхотному Модлінського і 60-му піхотному Замосцьському полках. Поручник (13.08.1901), штабс-ккапітан (13.08.1905), Капітан (04.03.1907). Закінчив Імператорську Миколаївську військову академію в 1914 році по 1-му розряду.      
        Після випуску з академії наказом по Генштабу відряджений для випробування до штабу Одеського військового округу.  Учасник Першої світової війни. Помічник старшого ад'ютанта відділу генерал-квартирмейстера штабу 11-ї армії (на 05.04.1915). Виконувач обов’язків штаб-офіцера для доручень відділу генерал-квартирмейстера штабу 11-ї армії (з 03.12.1915). Виконувач обов’язків начальника відділення управління генерал-квартирмейстера штабу Дунайської армії (на 06.12.1916). Підполковник (06.12.1916). Виконувач обов’язків начальника відділення управління генерал-квартирмейстера помічника Головнокомандувача арміями Румунського фронту (з 23.12.1916). Виконувач обов’язків помічника начальника штабу Одеського військового округу (з 23.04.1917). Мав нагороди: ордени Св. Станіслава 3-го та 2-го ступенів, Св. Анни 3-го та 2-го ступенів.
          В армії Української Держави з 15 квітня 1918 року. У Списку Генерального Штабу українського війська на 21 листопада 1918 значиться в чині Військового Старшини без вказівки посади, який проживає в Одесі. Після падіння режиму Гетьмана Скоропадського потрапив в полон до Червоної армії, вступив до РСЧА.  Але подальша доля після 1 вересня 1919 року невідома.   

66.	    Крижанівський Петро Євсійович —  підполковник  Армії УНР.
          Народився у Балтському повіті Подільської губернії (тепер Балтський, Кодимський та Савранський райони Одеської області). Закінчив Гомельську класичну гімназію, в 1913 році - Павлівське військове училище. Служив підпоручиком у 3-му Фінляндському стрілецькому полку, у складі якого брав участь у Першій світовій війні. У 1916–1917 роках — командир 26-ї окремої самокатної сотні та 5-го самокатного батальйону. Під час війни був поранений та двічі контужений. Останнє звання у російській армії — капітан.
         З 18 грудня 1917 року — командир Української самокатної сотні військ Центральної Ради. У 1918–1919 роках працював журналістом у газетах «Відродження», «Українська Ставка», «Український Козак». З 6 червня 1919 року — начальник прес-квартири штабу Дієвої Армії УНР, начальник штабу коменданта тилу Дієвої Армії УНР. З 21 квітня 1920 року — начальник дислокаційного відділу Головного управління Генерального штабу УНР. У подальшому — начальник закордонного відділу головного управління Генерального штабу УНР. З 1923 року жив в еміграції у Варшаві.
          У червні 1943 року очолював у Варшаві комісію з набору добровольців до Стрілецької дивізії СС «Галичина». Восени 1943 року виступив з ініціативою створення у складі німецької армії т. зв. Українського визвольного війська (УВВ). З 1945 року перебував в еміграції у Західній Німеччині. Подальша доля невідома.

67.	 Крицький Павло Митрофанович –  полковник Армії УНР
         Народився 3 листопада 1868 року у селі Мала Дівиця на Полтавщині (тепер – с.м.т. Прилуцького району Чернігівської області). Тут у 1885 році народилась також майбутня дружина Симона Петлюри – Ольга Більська.  Походив із старої козацької шляхти. Його дідуся, підполковника Павла Калениковича Крицького, а також батька – Митрофана – росіяни визнавали «как приобретшего права потомственного Дворянства личными заслугами». Родина була великою, одна з сестер – Ольга – стала дружиною відомого світові математика Георгія Вороного, винаходи якого досі використовуються в ІТ-сфері. У  19 років Павло Крицький закінчив класичну гімназію в Прилуках. В цій же гімназії, але в молодших класах, навчався Микола Міхновський. Усвідомленим учасником українського національного руху Павло Митрофанович став задовго до революції 1917 року. У 1888 році Павло вступив на фізично-математичний факультет університету св. Володимира в Києві. 
         Університетського курсу не закінчив, бо у 1891 році вступив до війська. Служив добровольцем у 117 піхотному Ярославському полку. У Москві закінчив юнкерські військово-училищні курси (1893), а в Санкт-Петербурзі – офіцерську військово-електротехнічну школу (1896) та Офіцерську повітроплавну школу (1901) «по 1-му розряду», тобто з відзнакою. Пройшов шлях з низів до старшого офіцера. У серпні 1893 року отримав перший офіцерський (старшинський) ступінь – хорунжого. Через три роки – поручник. З 1901 року – штабс-капітан, із 1904 р. – сотник. А з 1 жовтня 1909 р. – підполковник.
         У складі 7-го саперного батальйону брав участь у Китайському поході 1900-1901 років. У складі 1-го Східно-Сибірського саперного батальйону бере участь у Російсько-японській війні 1904–1905 років. Командував телеграфною сотнею. Саме у цій війні російська армія вперше здійснила бойове застосування повітроплавства. Прив'язані аеростати використовувались для коригування вогню та розвідки, особливо про облозі Порт-Артуру.
           Після «японської» війни – командир повітроплавного батальйону в  Іркутську. З 1908 року – командир роти фортечної повітроплавної роти у  Владивостоці. У 1912-1914 роках – командуючий Сибірським повітроплавним батальйоном, який входив до складу Приамурського військового округу і базувався у с. Спаське (тепер – Приморський край).
Першу світову війну починав в білоруському містечку Ліда, як командир 4-ї авіаційної роти, що на початку 1914 року створювалась на базі повітроплавної роти. Нагороджений орденом Св. Володимира 4-го ступеня. Загалом отримав 10 нагород, переважно за бойові дії (в тому числі ордени Св. Анни 3 і 4 ступенів, Св. Станіслава 3-го і 2-го ступеня з мечами).
Через рік став командиром фортечної Новогеоргіївської повітроплавної роти. Базувалась вона у Модлинській фортеці поблизу Варшави.  7 (20) серпня 1915 року фортецю захопили німці, а  підполковник Крицький потрапив у  полон, у якому пробув більше 3 років.
       Повернувся  з полону в Україну 12 жовтня 1918 року. А вже 20 жовтня, стає помічником командира «Херсонсько-миколаївського науково-повітроплавного загону» Армії Української Держави. До кінця липня 1918 року загін базувався у Миколаєві, а з серпня  перемістився в  Одесу. Саме тому вже 12 листопада 1918 року, тобто за два дні до повстання Директорії у Білій Церкві, Павло Крицький  отримав нову посаду – в.о. начальника повітроплавного відділу у Головному інженерному управлінні Військового міністерства Української Держави. А у день, коли війська Директорії увійшли до Києва Павло Митрофанович призначається т.в.о. інспектора повітроплавства України. 15 січня 1919 року став інспектором повітроплавання.
         У зв'язку з повстанням Директорії та початком нової війни з Москвою, а також через відплив частини старшин до денікінської армії в підпорядкуванні Павла Крицького залишилось лише три повітроплавні загони: Чернігово-Волинський, Києво-Полтавський та Харково-Катернославський. Ще один загін – вищезгадуваний, із центром в Одесі – опинився під владою білогвардійців. Через різке скорочення кадрового складу укладались нові штати, формувались нові авіаційні частини. Однак, вже в лютому 1919 року довелось залишити Київ та переїхати до Бердичева. Відтак до Вінниці, де зупинились на кілька тижнів у частині повітроплавання,  де «були прекрасні майстерні й де було багато всякого цінного авіяційного майна». А згодом до Проскурова (тепер – м. Хмельницький) та міста Броди в Галичині.
           Павло Митрофанович зміг забезпечити бойове застосування повітроплавства для потреб Армії УНР та УГА. І спромігся він це зробити в найтяжчій ситуації – розваленого кадрового складу та розкраденого і понищеного революцією майна. Передача 1/3 повітроплавного флоту до УГА відбулась ще в лютому 1919 року. На базі Чернігово-Волинського загону, який прибув із усім необхідним забезпеченням, створено «1-й повітроплавний дивізіон» УГА (57 осіб, зокрема 11 старшин), а відтак «Путобальонну сотню».
          Станом на 12 квітня 1919 у розпорядженні штабу Дієвої армії УНР, тобто під керівництвом Павла Крицького, залишилися лише рештки двох повітроплавних загонів і київського повітроплавного парку. Їх об'єднано у 3-й Київський повітроплавний дивізіон, який розташовувався  у Бродах і мав 15 старшин. До мінімуму – тобто до 2-х осіб – скорочено особовий склад інспекції повітроплавання.
          На фронті повітряні кулі використовувались досить активно. Упродовж літа вони брали участь у боях за Кам'янець-Подільський, Проскурів, Вінницю та Київ. Єдиний повітроплавний дивізіон Армії УНР перейменовано у 1-й. Станом на серпень 1919 року він виріс до чисельності у 17 старшин та 210 козаків, а також мав у своєму розпорядженні 4 аеростати, 30 коней та один автомобіль.
        Чим займались «путо-бальони» Павла Крицького на фроті? Начальник канцелярії повітряного флоту УНР Петро Білон описує це так: «Ці бальони – продовжує П. Білон – робили не раз цінну прислугу армії. Вони з успіхом вивідували фронт і запілля ворога і передавали ці відомості Головному командуванню Армій.
         Але попри те вони завжди стягували на себе увагу ворога, коли підіймалися вгору для спостереження. Зараз же ворог відкривав по них вогонь, а ще гірше, висилав свої літаки, що оточивши бальон з усіх боків, засипали його й спостерігачів на ньому кулеметним вогнем».
З початком 1920 року знову у Кам'янці-Подільському. Навколо міста – більшовики та денікінці. Тут Павло Крицький виконує функції булавного старшини для доручень при командирі 4-ї стрілецької бригади Армії УНР полковнику Олександру Шаповалу. Коли на початку березня затверджено штат бригади – приступив до створення в її складі окремої технічної сотні.
        Із 24 квітня у резерві старшин 2-ї запасної бригади, яка теж формувалась у Кам'янці-Подільському, як співробітник Військово-технічної управи Військового міністерства УНР. Коли наказом Головної управи війська № 168 від 7 липня 1920 року створено додатково загальний відділ в складі Військово-технічної управи – Павло Крицький очолив його. Наприкінці 1920 року, з 9 листопада, П. Крицький стає начальником штабу Технічних військ Армії УНР. Це була його найвища посада в українському війську. Наказом по війську УНР від 13 квітня 1921 року підполковнику Павлу Крицькому було надано ступінь полковника.
         Із 1921 року полковник Павло Крицький викладав у Спільній юнацькій школі Армії УНР в Каліші. Фортифікацію, підривну справу, різну інженерію. Попри строгість, юнаки шанували і любили полковника Павла Крицького. Бо викладав добре, вимагав сумлінного ставлення до його предметів і трактував усіх рівно. До нього на іспити соромилися ходити, не підготувавшись. Паралельно з викладами у юнацькій школі, як інженер-електрик у 1922-1923 роках брав участь в роботах із прокладки індо-європейського телеграфу. Очевидно, у ремонтних роботах однієї з ліній, що проходила через Польщу (ділянка: Берлін-Варшава-Одеса). В 1925 році він переїздить до Чехії, з 1 листопада влаштовується у Празі штатним асистентом-лаборантом при катедрі фізики Українського педагогічного інституту ім. М. Драгоманова. Працює у столиці Чехії майже 8 років,  коли на початку 1933 року цей навчальний заклад припинить свою діяльність через брак подальшої фінансової підтримки від чехословацького уряду. Паралельно із підготовкою майбутніх освітян, принаймні із 1929 року, читав лекції для українських вояків із підривної справи, зв'язку, зведення фортифікаційних об'єктів, маскування і самоокопування.
        Павло Крицький брав також активну участь в розгортанні праці понадпартійного Українського Воєнно-Наукового Товариства, яке разом  з ним очолювали легендарні генерали Армії УНР – Михайло Омельянович-Павленко та Всеволод Петрів. У кінці 1930-х років нагороджений Хрестом Симона Петлюри за участь у збройній боротьбі за державність України в 1917-1921 роках.
         Невідомий автор некрологу досить наочно описав останні роки життя полковника: «Як людина, він визначався надзвичайною порядністю, скромністю та лагідністю. Живучи на еміграції аскетом, небіжчик мешкав у маленькій комірці в селі Велька Хухлє біля Праги, де сам собі варив їжу і провадив своє вбоге господарство». Помер полковник Павло Крицький на 78-му році свого життя в ніч на 17 грудня 1945 року у празькій лікарні на Буловці. Упокоївся після тяжкої недуги. Похований на Ольшанському цвинтарі у Празі.


68.	Куліцький  Микола Полікарпович  —   старшина Армії УНР
         Народився 27 липня 1897 року в місті Балта Подільської губернії, тепер Одеська область. З 1910 по 1916 рік навчався в Балтській чоловічій гімназії. Після отримання атестата призваний до війська. В жовтні того ж року закінчив Київську школу прапорщиків, потрапив на Румунський фронт, де перебував до січня 1918 року. 
         Далі перебував у складі 3-ї дивізії, з якою був інтернований на території Польщі в м. Каліш.  В таборі закінчив 8-ми місячні електротехнічні курси. В травні 1923 року переїхав до Праги, намагався вступити до Української господарської академії в Подеєбрадах, але  29 серпня через відсутність документів про освіту йому було відмовлено. Подальша доля невідома.

69.	 Кульжинський Сергій Миколайович — генерал-хорунжий Армії УНР.
         Народився 18 червня 1869 року в Волинській губернії. Закінчив 1-й Московський кадетський корпус  та 3-тє військове Олександрівське училище в 1889 році, служив у 19-й артилерійській бригаді. Згодом перевівся до 2-ї Гренадерської артилерійської бригади в Москву. Закінчив Миколаївську академію Генерального штабу за 1-м розрядом в 1900 році, служив на штабових посадах у Київському військовому окрузі. З 6 грудня 1904 року — підполковник, через два роки — полковник. З 24 січня 1909 року — начальник штабу 9-ї кавалерійської дивізії в Києві.
           З 9 квітня 1910 року — начальник штабу 12-ї кавалерійської дивізії, яка дислокувалася в Одесі. У 1915–1916 рр. — командир 12-го гусарського Охтирського полку. З 12 липня 1916 року — генерал-майор, начальник штабу 3-го кавалерійського корпусу. З 07 лютого 1917 року — генерал для доручень командувача 8-ї армії.
         З проголошенням незалежності України перейшов до українського війська. З 04 червня 1918 року — начальник 4-ї кінної дивізії Армії Української Держави. З грудня 1918 року був приділений до штабу Дієвої армії УНР, інспектор кінноти. З 9 липня1919 року — командир 1-ї Окремої кінної бригади Дієвої армії УНР. В серпні призначений викладачем Житомирської юнацької школи. Станом на 26 вересня 1919 року — приділений до штабу Дієвої армії УНР. З 13 вересня 1920 року — лектор Камянець-Подільської спільної юнацької школи. 26 вересня 1919 зарахований до штабу Армії УНР. Наприкінці 1920 року інтернований у польських таборах для військовополонених. Залишився після звільнення у Польщі. Помер в Познані 8 лютого 1938 року

70.	Лавдовський Володимир Олександрович – генерал-значковий армії Української Держави
          Народився в Херсонській губернії 19 березня 1864 года, син обер-офіцера. В 1883 році закінчив Кишинівську гімназію  та в 1887 році фізико-математичний факультет Новоросійського університету в Одесі. З 18 жовтня 1887 року перебував на військовій службі. У 1889 році витримав офіцерський іспит при Михайлівському артилерійському училищі і 29 червня того ж року отримав звання підпоручника, 19 травня 1891 року підвищений до поручника, а 28 липня 1896 року в штабс-капітани. Перебував при Одеському військовому окрузі. Служив в 15-й артилерійській бригаді.
          У 1898 році закінчив по 1-му розряду Миколаївську академію Генерального штабу і 17 травня того ж року підвищений до звання капітана. З 29 грудня 1899 року - обер-офіцер для особливих доручень при штабі 8-го армійського корпусу. З 8 червня 1900 був обер-офіцером для доручень при штабі Одеського військового округу. З 18 жовтня 1900 по 18 жовтня 1901 року відбував цензовое командування ротою в Модлінського 57-му піхотному полку, після чого був повернений в штаб Одеського округу. З 31 травня 1902 року - штаб-офіцер для доручень при штабі Одеського округу; 6 грудня 1902 проведений в підполковники.
         З 22 листопада 1904 по 2 травня 1905 року виконував обов’язки начальника штабу 52-ї піхотної дивізії. З 2 травня по 3 вересня 1905 року відбував цензовое командування батальйоном в Шемахинськом 205-му піхотному полку, після чого був повернений в штаб 52-ї дивізії, де знову виконував посаду начальника штабу; 6 грудня 1906 чин полковника і призначений штаб-офіцером при управлінні 52-ї піхотної резервної бригади. З 15 травня по 26 липень 1907 року було прикомандирований до артилерії, потім знову повернуто на посаду штаб-офіцера при управлінні 52-ї бригади. З 27 листопада 1910 року перебував в запасі генерального штабу; 4 червня 1911 року призначений начальником штабу 4-ї стрілецької бригади; 26 червня 1912 року - командиром Люблінського 59-го піхотного полку в Одесі, на чолі якого і вступив в Першу світову війну в складі 15-ї піхотної дивізії.
23 серпня 1914 року присвоєно звання  генерал-майор; 21 жовтня того ж року командував атакою біля села Буковський-Воля, за що 10 листопада 1915 був нагороджений Георгіївською зброєю. Отримав призначення командиром 2-ї бригади 15-ї піхотної дивізії 2 липня 1915 року. Через два місяці, 9 вересня, був нагороджений орденом Святого Георгія 4-го ступеня, а 25 вересня був призначений начальником штабу 18-го армійського корпусу, але не спрацювався з генералом Н. Ф. Крузенштерном і менш ніж через місяць, 23 жовтня повернувся на колишній пост. З березня 1916 року - начальник штабу 45-го армійського корпусу; 15 травня очолив штаб 8-го армійського корпусу; 25 вересня був призначений командувачем 50-ї піхотної дивізії.
           Після Лютневої революції, 15 квітня 1917 року отримав у командування 2-ю піхотну дивізію, а вже 28 квітня його було призначено командиром 7-го Сибірського корпусу 7-ї армії Південно-Західного фронту й присвоєно звання генерал-лейтенант 5 травня 1917 року. З січня по березень 1918 року командував 7-ю армією. З березня 1918 року служив в армії Української держави. Після антигетьманського перевороту відмовився служити в Армії УНР через соціалістичні гасла Директорії. Емігрував до Болгарії. Помер 14 вересня 1932 року в будинку інвалідів в Княжево (передмістя Софії). Похований на місцевому цвинтарі.

71.	Лазаревський  Борис  Олександрович — сотник Армії УНР,  письменник, правник
          Народився 7 квітня 1871 року в Полтаві в родині потомствених дворян Чернігівської губернії, історика Олександра Матвійовича Лазаревського і дружини його Катерини Федорівни Лащинської.       Закінчив Колегію Павла Галагана в 1892 році і поступив на юридичний факультет Новоросійського університету в Одесі. Через рік перевівся на другий курс юридичного факультету Університету Св. Володимира в Києві і в 1897 році його закінчив.
         Після закінчення університету вступив на службу до Севастопольського військово-морського суду. З початком російсько-японської війни, 23 лютого 1904 року його призначено слідчим тимчасового військово-морського суду Владивостоцького порту, а 13 квітня того ж року - прокурором портового призового суду у Владивостоці. 29 серпня 1905 року призначений секретарем Кронштадтського військово-морського суду. У 1906 році вийшов у відставку і цілком присвятив себе письменницькій справі. 
          У пресі дебютував оповіданням «Остання послуга» ( «Киевлянин», 1894). Потім друкувався в газетах «Південне огляд», «Кримський вісник» і «Єлисаветградська новини». В  Одесі  в 1899 році   випустив збірку  прози  «Забытые  люди».  У тому ж році   познайомився з А.П. Чеховим в Ялті, до 1904 часто бував у його будинку, підтримував листування. Легко заводив знайомства в творчому середовищі, в Криму подружився з       В.Е. Мейєрхольдом, в Полтаві — з В.Г. Короленком. Серед петербурзьких знайомих —             І.Ю. Рєпін, М.К. Реріх, І.М. Потапенко і Ф.Ф. Фідлер, дружив з О.І. Купріним і                       М.П. Арцибашевим. У вересні 1903 відвідав на Л.М. Толстого в Ясній Поляні. У 1900-х роках співпрацював в журналах «Русское багатство», «Нива», «Журнал для всіх», «Вісник Європи», «Російська думка», «Освіта», та інших. Написав кілька оповідань українською мовою: «їх дуже мало, але кожен - це частина мого серця».
         З початком Першої світової війни став співпрацювати в журналі «Лукомор'я». У 1916 році знову вступив на службу в Морське відомство, був діловодом управління, яке займалося прискореною підготовкою офіцерів флоту. У 1915-1917 роках випустив кілька нових збірок повістей і оповідань, повторювали мотиви його минулих творів. Після Лютневої революції - капітан військово-морського судового відомства, обер-аудитор в штабі начальника 2-ї бригади лінійних кораблів Чорноморського флоту. У 1917 році став свідком матроської розправи над офіцерами. Наприкінці 1917 р. виїхав до Ростова-на-Дону.
         Після встановлення влади гетьмана Скоропадського на його запрошення прибув до Києва, призначений офіцером для доручень при військовому міністрі. У лютому 1919 року був зарахований до Головному морському штабу УНР, а в наступному місяці зарахований в спеціальну портову комісію в Миколаєві і Херсоні. Потім виїхав до Ростова, в кінці 1919 року поїхав до Тифліса, де друкував розповіді і спогади в місцевій пресі.
       У 1920 році виїхав до Константинополя, в 1921 році - переїхав до Берліна, а потім в Париж. В еміграції опублікував кілька нових збірок оповідань. Співпрацював в емігрантських виданнях. Протягом усього життя вів щоденник. Від 1932 року брав активну участь у паризькому  «Українському Літературному  Гуртку», в 1933 році очолив це товариство Був автором рубрики  «Шмато.чки  минулого»  на  шпальтах журналу «Тризуб».  Помер 24 вересня  1936 року на станції метро від розриву серця. Похований на кладовищі Тіе в Парижі.

72.	Лангаммер Всеволод Миколайович – підполковник Державної варти при градоначальнику Одеси
          Народився 19 жовтня 1879 року в Москві. Батько - Микола Олександрович фон-Лангаммер, чиновник Міністерства юстиціі. Закінчив Закінчив курс в Миколаївському кадетському корпусі і Єлисаветградське кавалерійське училище в 1901 році по 1-му розряду. Поступив на військову службу добровольцем в 37-й драгунський Військового Ордена полк (11.08.1898). Переведений в 39-й драгунський Нарвський полк (8.10.1901). Переведений в 5-й Забайкальський козачий батальйон (21.05.1905). Відряджений до 2-го Верхньоудинського полку Забайкальського козачого війська (5.07.1905), молодший офіцер 5-й сотні, завідувач зброєю полку (1.12.1905-16.03.1906). Учасник російсько-японської війни 1904-1905 р.р.. Відряджений в розташування штабу військ Забайкальської області (16.03.1906). Відряджений до штабу 13-й кавалерійської дивізії (13.02.1907).
          Втчервні 1907 року перейшов на службу в Окремий корпус жандармів. До 1917 року служив у різних губерніях Російської імперії. Нагороди: орден Св. Анни 4-го та 3-го ступенів, орден Св. Станіслава 3-го та 2-го ступенів, орден Св. Володимира 4-го ступеню
          При Гетьмані Скоропадському - начальник інформаторського відділу Державної варти при градоначальнику Одеси. Після повалення гетьманської влади - у Білому русі на Півдні, служив в Державній варті. На еміграції у Франції. Працював комірником в автосервісі «Сітроен». Вітчим митрополита Віталія (Устинова), екзарха Російської православної церкви за кордоном РПЦЗ в 1985-2001 рр. Помер в Німеччині в 1945 р.

78.   Литвиненко Іван Данилович — полковник Армії УНР.
        Народився 4 січня 1891 року в с. Хоружівка Роменського повіту Полтавської губернії (тепер Недригайлівського району Сумської області). Закінчив Смілянську початкову школу, Вищі Московські комерційні курси в 1912 році.  На посатку січня 1915 року був мобілізований до армії рядовим 507-ї піхотної Нижегородської дружини в Жмеринку. З червня 1915 року — рядовий 147-ї піхотної Воронізької дружини (Київ). Закінчив 1-шу Житомирськушколу прапорщиків червень 1916 р.. Служив прапорщиком, з травня 1917 року — підпоручником, у 147-й піхотній Воронізькій дружині.
          2 грудня 1917 року вступив до 1-го Українського (Київського) вартового полку військ Центральної Ради, сформованого з українців піхотних дружин, дислокованих у Києві та Київській губернії. Був командиром 12-ї сотні цього полку. У 1917 році  брав участь у І, II та III Всеукраїнських військових з'їздах. З 29 січня 1918 року — командир сотні полку ім. П. Дорошенка. З 9 лютого 1918 року — командир сотні 1-го Запорізького куреня. З 11 квітня — командир 1-го куреня 1-го Запорізького полку Армії УНР. З червня  — помічник командира 1-го Запорізького полісу Армії Української Держави. З 24 листопада1918  до 6 грудня 1919 рр. — командир 1-го (згодом — 16-го) Запорізького полку ім. Дорошенка Дієвої армії УНР. З 6 грудня 1919 р. брав участь у Першому Зимовому поході: командир 6-го зведеного Запорізького загону, сформованого з 6-ї Запорізької дивізії, начальник залоги Умані. Після роззброєння 11 січня 1920 року уманської залоги отаманом Волохом та уникнення арешту — в Дієвій армії УНР: з кінця січня 1920 року — командир 2-го Запорізького кінного полку, з 16 червня 1920 року командир 2-ї Запорізької бригади 1-ї Запорізької дивізії Армії УНР. У серпні  був керівником Української військової місії, що їздила до командувача Російської армії П. Врангеля для переговорів про військовий союз. Після повернення на початку жовтня знову обійняв посаду командира 2-ї Запорізької бригади Армії УНР. Під час Визвольної війни дістав три поранення: у березні 1918 р. був поранений під Ромоданом у праву руку та правий бік, 17.04.1919 р. був контужений під Тирасполем, у квітні 1920 р. був поранений у груди біля Ананьїва.
       З 1921 року перебував на еміграції у Польщі. З 1923 року жив на Волині, переважно — у Рівному та Корці. З 1927 роек — співробітник розвідувального відділу Українського Генерального штабу. З 1928 року — начальник розвідувального відділу у Рівному. З 1936 року — начальник української станиці у Каліші.
        З весни 1943 року — начальник розвідувального відділу штабу Поліської Січі отамана Бульби-Боровця. З вересня — начальник розвідки Української повстанської армії (мав псевдонім «Євшан»), за сумісництвом — викладач та старійшина старшинської школи УПА «Дружинники». У листопаді 1944 року за завданням УПА був переправлений до Львова, де під іменем Данила Костянтиновича Солончака намагався легалізуватися. У березні 1945 року був заарештований спецгрупою МДБ УРСР, але після першого допиту випущений з ув'язнення для проведення оперативного спостереження. З січня 1946 року працював художником-оформлювачем Львівського будинку архітектора, продовжував підтримувати стосунки з ОУН-УПА. 6 червня 1946 року був знову заарештований і перевезений до Центральної в'язниці МДБ у Києві. 12 грудня 1946 року був засуджений до розстрілу та страчений у Києві.

73.	Ліндеман Юрій  — вояк Армії УНР
         Народився 2 травня 1902 року в Одесі. Після закінчення в 1919 році   6 класів Одеського казенного реального училища переїхав до родичів в місто Бар на Вінниіині. Вступив до українського війська, до Окремої технічної сотні Запорозької дивізії Армії УНР. В листопаді 1920 року інтернований до таборів Пикуличів та Вадовиць у Польщі.
         До червня 1922 року працював у парку військових залізниць в Кракові. 18 червня того ж року переїхав до Чехословаччини. 13 жовтня 1926 року був зарахований на хіміко-технологічний факультет Української господарської академії в Подєбрадах. Передчасна смерть 28 листопада  1929 року не дала змогу закінчити навчання. Похований на Ольшанському цвинтарі в Празі.

79.	Лунський Микола Іванович – генерал-хорунжий армії Української Держави
          Народився 3 січня 1870 року, освіту здобув у 2-му кадетському корпусі. На військову службу вступив 31 серпня 1888 року. Закінчив 2-е військове Костянтинівське училище підпоручником. Випущений в 7-у артилерійську бригаду.  Поручик (10.08.1893), штабс-капітан (13.06.1897), капітан (13.06.1903). Учасник російсько-японської війни 1904-1905 р.р.. Був поранений під Мукденом. Підполковник (29.09.1904 за бойові відзнаки). Біьше семи років командував батареєю. Полковник (06.01.1913). Командир 25-го мортирного артилерійсьеого дивізіону (з 06.01.1913). Учасник Першої світової війни. Командир 112-ї артилерійської бригади (з 17.12.1916). Генерал-майор (30.04.1917). Нагороди: орденами Св. Станіслава 2-го ступеня з мечами, Св. Анни 2-го ступеня з мечами, Св. Володимира 4-го ступеня з мечами та бантом 3-го ступеня з мечами, Св. Георгія 4-го ступеня.
          У 1918 вступив до  Армії Української Держави. Генерал-хорунжий, командир 3-ї легкої артилерійської бригади 2-го Подільського армійського корпусу (з 30.09.1918), начальник артилерії 3-го Одеського армійського корпусу. Пізніше учасник Білого руху в складі ЗСПР і Російської армії до евакуації з Криму в листопаді 1920 року. На еміграції в Югославії. Помер 21 травня 1937 року в Парачіні (Югославія). Похований в Белграді на Новому кладовищі.

80.	Лутц  Вільгельм  Готлібович  (Lutz  Wilhelm-Karl-Julius)  – підполковник Армії УНР
        Народився  3 червня 1895 року на хуторі Гофнунгсталь  Тираспольського повіту Херсонської губернії, тепер селище Цебрикове Великомихайлівського району на Одещині в німецькій родині Готліба-Йогана-Лутца та Єлизавети Юліївни ( в дівоцтві Блок). Невдовзі родина переїхала до Петербурга,    де   батько    завідував магазинами товариства «Скороход». Вільгельм з 1906 по 1912 р.р. навчався в Петербурзькому реальному училищі святого Павла. Тошо ж року вільгельм поступив добровольцем до 99-го Івангородського піхотного полку   25   піхотної    дивізії,     яка дислокувалась в місті Двінськ, тепер Даугавпілс, Латвійська республіка. У російській армії — поручник.
          В 1917 році переїхав до Харкова, де 1 вересня 1918 року вступив в 39 піший Харківський полк Армії УНР. З 1 листопада 1918 — молодший старшина кулементої сотні штабу Запорізької дивізії Армії Української Держави. З 2 січня 1919 року— молодший старшина 1-го Запорізького ім. П. Дорошенка полку Дієвої Армії УНР. З 25 березня  — командир сотні цього полку, перейменованого згодом на 16-й Запорізький ім. Петра Дорошенка. Захворів на висипний тиф. 15 жовтня 1919 з більшою частиною полку був інтернований у Польщі до таборів Луцька і Ланцута.
          З 4 квітня 1920 — молодший старшина 49-го стрілецького куреня 6-ї Січової дивізії Армії УНР. 1-15 листопада 1920 — командир 2-го запасного куреня 6-ї Січової дивізії Дієвої Армії УНР. Згодом — молодший старшина кулеметної сотні 49-го стрілецького куреня 6-ї Січової дивізії Армії УНР. Знову був інтернований в таборі під містом Каліш.  З 30 квітня 1921 — командир 50-го стрілецького куреня 17-ї бригади 6-ї Січової дивізії Армії УНР. Заодно в таборі закінчив спортивні інструкторські курси. Наприкінці 1923 року перебрався до Чехословаччини, подав документи для вступу до Української господарської академії, але отримав відмову. Грав за футбольну команду спортивного гуртка академії до 1924 року. Подальша доля невідома.

81.	 Луценко Іван Митрофанович –  лікар, громадський і військовий діяч України  
          Народився  23 лютого 1863 року на Полтавщині в селі  Кейбалівка  Пирятинського повіту  (тепер — Пирятинського району). Був єдиною дитиною у батьків — дворянина-канцелярського службовця Митрофана Йосиповича та його дружини Ганни Йосипівни, доньки фельдшера. У 1882–1886 роках отримував вищу освіту на природничому факультеті  Петербурзького університету, а в 1887–1891 роках — в  Військово-медичній академії. Після захисту докторської дисертації перебрався до Одеси. Мешкав Іван Митрофанович на вулиці Херсонській (нині — Пастера), у 52 будинку. Тут, до речі, провадилася уся організаційна робота, пов'язана зі створенням одеської «Просвіти».
         Іван Митрофанович обладнав удома кабінет і став вільнопрактикуючим лікарем, що застосовував нетрадиційні методи боротьби з людськими недугами. Численні статті  з актуальних проблем медицини  впродовж 1895–1897 років друкувалися у петербурзьких виданнях.  Луценко був прихильником гомеопатії, 12 січня  1898  року був затверджений   статут  Одеського товариства послідовників гомеопатії, і Луценко став його секретарем та скарбником. А через п'ять років розпочалося видання переведеного з Харкова до Одеси щомісячника «Вісник гомеопатичної медицини», редагування якого взяв на себе Іван Митрофанович. Товариство відкрило на вулиці Херсонській свою лікарню, а на вулиці Степовій амбулаторію, де хворих щотижня приймав доктор Луценко — і робив це безкоштовно.
          У 1902–1907 рр — один з керівників Української Народної Партії. Брав активну участь у створенні в одеської «Просвіти». 8 січня 1906 року, якраз напередодні першого зібрання «Просвіти», вийшов перший номер виданої в Одесі української  газети  «Народна справа». В ній говорилося, що газета захищатимеінтереси селян і робітни-цтва, боротиметься за рівні права для усіх пригноблених народів  імперії, надто ж за права українського народу. Тож хоч Луценко мав дозвіл на випуск газети, примірники, що надішли в продаж, були сконфісковані, а подальше видання заборонене.
           Над Іваном Митрофановичем було організовано таємний нагляд. Стежили за його дружиною та за дочкою Настею. Скориставшись тим, що Настя переховувала в бібліотеці нелегальну літературу, поліція влаштувала обшук на квартирі Луценка. Виявили зброю, програмні документи українських партій, різні відозви. Запроторити господаря до в'язниці не вдалося, позаяк ще діяв його депутатський статус, але від громадської роботи було відсторонено. В лютому 1910 року було затверджено статут Українського клубу в Одесі, 11 квітня 1910 року І. Луценка було обрано його головою.
         Під час Першої світової війни — полковник медичної служби російської армії. Навесні 1917 року виникає Українська Партія Соціалістів-Самостійників. Луценка обирають заступником голови партії. Тоді ж, як зазначено в «Історії українського війська». Саме з його наказу в Одесі вперше піднято жовто-блакитний стяг, як  символ  української державності. У розпал боротьби за цю державність полковий лікар Луценко виступає в трьох іпостасях: військового фахівця, що формує частини на захист перших національно-визвольних здобутків медика, який опікується здоров'ям людей, і публіциста, котрий пише то на громадсько-політичні, то на санітарно-гігієнічні теми. З одеської газети «Боротьба» відомо, що влітку 1918 року. Іван Митрофанович брав участь в організації першої в Одесі української національної книгозбірні, до якої віддав частину власної бібліотеки.
         І. М. Луценко входить до складу Центральної Ради. На І Всеукраїнському військовому з'їзді він обирається членом Українського Генерального Військового Комітету, що перебрав провід над усім українським військовим рухом. У жовтні 1917 року на З'їзді Вільного Козацтва Луценко обраний  генеральним хорунжим .
         Під час антигетьманського повстання І. М. Луценко — голова цивільного управління Таврійського округу, за  Директорії — командир військового загону. Звернення Івана Луценка до історії України було зумовлено його бажанням взяти на себе місію ідеолога українського національного руху, сприяти пробудженню національної свідомості українців. Попри аматорство, Івану Луценку вдалося досить глибоко осягнути історію України, стати одним з передвісників державницького напрямку в українській історіографії. 
        Останні місяці життя провів у запеклій боротьбі з більшовицькими військами, з якими воював на Чернігівщині, Київщині й Волині. 7 квітня 1919 року у бою з більшовиками неподалік Старокостянтинова, біля Кузьминського озера на Волині на чолі 1-го Подільського січового куреня потрапив у полон і був порубаний шаблями.

82.	 Любінський Георгій – старшина Армії УНР 
         Народився 19 вересня 1896 року в місті Кам’янець-Подільський Подільської губернії (тепер Хмельницька область). Навчався в  Кам’янець-Подільській чоловічій гімназії з 1907 по 1915 рік, після її закінчення поступив на природниче відділення фізико-математичного факультету Новоросійського університету в Одесі. Наступного року мобілізований до російсьеого війська, потрапив на навчання до Київської школи прапорщиків, після закінчення якої в ранзі молодшого офіцера потрапив на фронт, брав участь в бойових діях. 
          В грудні 1017 року був демобілізований, відновив навчання в Кам’янець-Подільському українському державному університеті до кінця 1918 року. Знову призваний вже до українського війська, в складі якого боровся з більшовиками, а в листопаді 1920 року залишив Україн. Був інтернований, в 1921 році поступив на філософський факультет Варшавського університету, але через нестачу коштів вимушений був припинити заняття. Наступного, 1923 року поступив на лісове відділення аграрно-лісового факультету Української господарської академії в Падєбрадах, яку закінчив в 1927 році. Дипломну роботу «Ясень, його фізичні властивості та вживання» захистив «з успіхом дуже добрим». Брав участь в діяльності українських євангелістських організацій. Подальша доля невідома.

83.	 Мандзенко Кость Полікарпович — сотник Армії УНР 
          Народився 15 листопада 1894 року у містечку Голованівськ Балтського повіту Подільської губернії (тепер Кіровоградська область). Закінчив Уманську чоловічу гімназію, 1-шу Київську школу прапорщиків 28 грудня 1915 року, вийшов прапорщиком до 145-го піхотного запасного батальйону. З 12 червня1916 року брав участь у боях на фронті Першої світової війни у складі 1-го лейб-гренадерського Катеринославського полку. Був тричі поранений, контужений. Був нагороджений орденом  Св. Володимира 4 ступеня. З 12 лютого1917 року — поручник, начальник команди саперів 1-ї Гренадерської дивізії.
          Був одним із організаторів Українського куреня 1-ї Гренадерської дивізії, командував сотнею цього куреня. Після повернення в Україну демобілізувався. 10 листопада 1918 року мобілізований до 11-го пішого Уманського полку Армії Української Держави. З 10 лютого 1919 року — старшина комендантської сотні штабу Запорізького корпусу Дієвої армії УНР. З 18 березня 1919 року — комендант станції Рудниця. З 26 березня 1919 року — в.о. командира комендантського куреня штабу Запорізького корпусу Дієвої армії УНР. З 14 квітня — помічник начальника інспекторсько-господарської частини штабу Запорізького корпусу Дієвої армії УНР. З 15 травня — начальник корпусного обозу. З кінця червня до 17 жовтня 1919 року хворів на гострий тиф, невдовзі — на плямистий тиф. Потрапив у полон до білих, був вивезений до Одеси, а звідти — до Польщі, де повернувся до української армії. З початку червня 1920 року служив в Охороні Головного Отамана С. Петлюри. У 1921 року — старшина 50-го куреня 6-ї Січової дивізії Армії УНР.
           З 1928 року — контрактовий офіцер польської армії. Служив у складі 58-го піхотного полку. Останнє звання у польській армії — майор. У 1939 році потрапив у німецький полон. Був комендантом табору військовополонених у м. Люкенвальде під Берліном. У березні 1945 року у ранзі полковника служив у 2-й Українській піхотній бригаді, сформованій на базі 800-го полку «Бранденбург», яка незабаром влилася до 2-ї Української дивізії Української національної армії. Згодом командував 1-м парашутним відділом УНА.
          Після Другої світової війни жив на еміграції у Західній Німеччині та США. Урядом УНР в екзилі був підвищений до рангу генерала-поручника. Помер 16 січня 1983 року та похований у Чикаго.

84.	Маркс Нікандр Олександрович — російський військовик, командувач Одеським військовим округом  
Народився майбутній генерал у Криму, в селі Отузи (сьогодні — селище Курортне поблизу Феодосії) у сім’ї військового. За спогадами його друга, поета Максиміліана Волошина, «Никандр Олександрович по крові є старим кримським мешканцем, і виноградники, якими він володів в Отузах, належали його роду ще до катерининського завоювання. По матері він походив з грецької сім’ї...». Назва села Отузи з татарської перекладається як 30, стільки грецьких родин залишилося в селі після виселення греків з Криму за часів Катерини ІІ.
У шість років хлопчика віддали до воронезької Михайлівської військової гімназії, де він як син військового, навчався казенним коштом. До слова, одночасно з ним, щоправда у старших класах, там здобував освіту один з перших російських марксистів Георгій Плеханов. Після закінчення гімназії Никандр вступив до Олександрівського військового училища в Москві. Він був одним з небагатьох юнкерів, хто захоплювався «цивільними справами»: з дозволу начальства став вільним слухачем історичного факультету Московського університету. Закінчивши у 19 років з відзнакою училище, почав службу прапорщиком у лейб-гвардії Волинському полку у Варшаві. Продовжуючи навчатися в університеті, склав іспит на звання вчителя історії та поєднував армійську службу з викладанням у гімназії.
Невдовзі подав прохання про переведення з гвардії до армії. Молодого офіцера відрядили на Кавказ. Спочатку він служив у канцелярії адміністрації, а з 1895 року — керуючим канцелярії військово-окружної ради Кавказького військового округу в Тифлісі. У січні 1890-го Никандр Олександрович брав участь у роботі VІІІ археологічного з’їзду в Москві.
На початку 1902-го, після аудієнції з Миколою ІІ, полковник Н.О. Маркс був призначений на генеральську посаду — членом військово-окружної ради Сибірського військового округу. Виконуючи обов’язки штабіста, не полишав історії та літератури, часто відвідував бібліотеку в Томську. Там він познайомився з книжками, які більше 200 років збирали барони і графи Строганови й подаровані «на вічні часи першим громадянином Одеси» О.Г. Строгановим.
Із квітня 1904-го розпочалася служба Никандра Олександровича на такій же посаді в Московському військовому окрузі. У Ясній Поляні під Москвою він зустрівся із Львом Толстим і після тривалої розмови з письменником вирішив піти у відставку та присвятити себе науці. Втім, ці плани довелося відкласти, бо почалася російсько-японська війна. До 1906-го очолював штаб Сибірського військового округу. В тому ж році отримав звання генерал-майора і повернувся до Москви. Там знову поєднував військову службу з навчанням у недавно відкритому археологічному інституті, який успішно закінчив в 1910-у. Незабаром став професором археології та дійсним членом Московського археологічного товариства.
Багато й наполегливо працює у галузі археографії, наукового зібрання, опису й публікації давніх писемних пам’яток. Зокрема, займається дослідженням і виданням таких праць, як «Азбука-пропис часів царя Михайла Федоровича», «Азбука кінця XVII століття». Й понині фахівці користуються підготовленим Марксом факсимільним виданням «Руської правди» за Синодальним списком. У 1912-у, до 100-ліття Вітчизняної війни, видає прекрасно ілюстрований «Огляд предметів військової старовини». У 1913-у в Москві вийшла у світ його книжка «Легенди Криму», тираж якої повністю розкупили.
У червні 1914 року Н.О. Маркс виходить у відставку, отримавши чин генерал-лейтенанта. Поселившись у Криму, в рідних Отузах, він займається улюбленою дослідницькою справою. Однак усі плани знову перервала війна.
Генерала Маркса призначають начальником штабу Одеського військового округу. Йому доводиться терміново створювати систему протиповітряної оборони, займатися розширенням мережі військово-навчальних закладів, формуванням повітроплавальних шкіл і загонів, передислокацією військ, поставками зброї, бойової техніки і продовольства для фронту, евакуацією поранених і хворих, їх розміщенням та забезпеченням усім необхідним у госпіталях, організацією польової пошти та багато чим іншим. Робота була настільки напруженою, що часто не виходив з кабінету по кілька діб. Справи ускладнювалися ще й тим, що з фронту безперервно надходили невтішні новини: бракувало зброї та продовольства, боєприпасів, турбувало казнокрадство. Втім, за всієї зайнятості службовими справами Никандр Олександрович знаходив час і для наукової роботи. У 1917 році в Одесі вийшли його дослідження «До історії Бендерської фортеці» та третя частина «Легенд Криму».
У місті постійно відчувався відгомін бойових дій: збільшувалася кількість госпіталів, безупинно тривала мобілізація, формувалися нові частини і після нетривалої підготовки відправлялися на фронт. Давалася взнаки втома від війни. У суспільстві й армії зростало невдоволення політикою царизму. Після Лютневих подій 1917-го генерал Н.О. Маркс не опинився в таборі контрреволюції: навесні того року одеські газети нарекли його «генералом-республіканцем», «червоним генералом». Під час демонстрації революційно налаштованих солдатів і матросів, яка відбулася 7 березня, він вітав військові частини, що проходили повз пам’ятник Пушкіну.
Зусиллями генерала Маркса було попереджено кілька необґрунтованих арештів та єврейських погромів. У травні він зустрічав у порту прах бунтівного лейтенанта П.П. Шмідта і поклав на труну вінок з написом: «Лейтенанту Шмідту, який загинув за свободу, і його сподвижникам». Про один з курйозних випадків, пов’язаних з командувачем округу, розповідали одеські журналісти влітку 1917 року, коли поліція за розпорядженням Тимчасового уряду розшукувала В.І. Ульянова-Леніна. Так-от, в Одесі затримали чоловіка з прізвищем Ульянов. Але, як з’ясувалося, це був капітан 2-го рангу Володимир Ульянов, і за наказом командувача округу його відпустили.
У серпні Н.О. Маркс брав участь у нараді в Москві, яку проводив генерал Л.Г. Корнілов, де виступив проти дій останнього, оцінивши їх як «дурну авантюру». 30 серпня Никандр Олександрович був кооптований до складу організованого в Одесі революційного комітету, а 1 вересня командував парадом військ на Думській площі з нагоди ліквідації корніловського заколоту.
Спроба контрреволюційних сил розправитися з непокірним генералом, звільнивши його з армії, викликала бурю протестів в Одесі й зазнала невдачі. Після відставки генерала П.Г. Феліцина Никандра Олександровича призначили командувачем військами Одеського округу (наказ Головкому по армії та флоту від 28 вересня 1917 року). В середині жовтня новопризначений командувач видав наказ «Про боротьбу з темними елементами, що проводять агітацію у військах з метою розпалювання ворожнечі між громадянами різних національностей».
Одним з результатів Лютневої революції було потужне піднесення національного руху в Україні, зокрема й у війську. Помітну роль у цьому русі зіграв і генерал Маркс. Він не перешкоджав проведення українізації в частинах округу, а 17 жовтня під його головуванням відбулася нарада щодо організації в Одесі українських куренів, які, відповідно до розробленого плану, несли вартову службу й підтримували громадський порядок у гарнізоні. З нагоди українізації штабу округу 30 листопада відбулося урочисте підняття над його будівлею українського прапора. Урочистості завершилися парадом українських військ.
У зв’язку з тим, що генерал як член партії народних соціалістів ніяк не виявив негативного ставлення до «жовтневого заколоту більшовиків у Петрограді», його виключили з партії і відсторонили від посади. Щодо позиції, зайнятої ним у жовтневі дні, працювала спеціальна комісія Румчероду (Центральний виконавчий комітет рад Румунського фронту і Чорноморського флотів та Одеси), яка констатувала, що командувач військами округу «всіма заходами і будь-що, прагнув зберегти порядок у тилу і тим врятувати становище на фронті». Результати роботи комісії повідомили командувачеві Румунським фронтом генералу Д.Г. Щербачову. У телеграмі, надісланій Н.О. Марксу, він скасував наказ про його відставку і підкреслив самовіддане виконання ним свого обов’язку, з підтримання порядку в окрузі. «Лише завдяки вашій діяльності було попереджено кровопролиття», — зазначалося в телеграмі.
28 листопада під час виступу на об’єднаних зборах виконкому Рад, Румчероду та Одеської української Ради у командувача військами Одеського військового округу генерал-лейтенанта Н.О. Маркса стався серцевий напад, і 4 грудня він вийшов у відставку та вирушив до Криму. У рідних Отузах Никандр Олександрович мав намір після короткого відпочинку сісти за мемуари. Але зробити це знову не судилося — завадили події, що бурхливо розвивалися. У жовтні 1918-го він востаннє побував в Одесі. Цього разу — за сімейними обставинами, щоб відвідати хвору доньку — артистку Тетяну Таридіну. Тоді ж, залишаючи наше місто, генерал передав матеріали, що стосувалися жовтневих подій 1917 року в Одесі, до Новоросійського університету, зробивши спробу зберегти їх для історії. На жаль, цих документів дотепер не знайдено.
У березні 1919-го у Крим увійшла Червона армія. Никандр Олександрович організував охорону Феодосії від нападів бандитів. Зараз у багатьох статтях можна прочитати, що він захоплено прийняв радянську владу, але це не так. До нього звернулися з проханням про допомогу, і він не вважав за можливе відмовити. Пізніше Максиміліан Волошин у листі до Антона Денікіна писав: «Він учинив на моїх очах так, як могла чесна людина в його становищі вчинити». Призначений комісаром охорони міста, Маркс створив збройні загони, розставив пости, встановив порядок дій у разі нападу — одне слово, організував оборону Феодосії і найближчих сіл за всіма правилами військового мистецтва. Через короткий час з бандами було покінчено, і місцеві жителі змогли зітхнути спокійно.
Вирішивши це завдання, Никандр Олександрович взяв на себе обов’язки комісара народної освіти, яка в той час була фактично повністю розвалена. «Під його вмілим керівництвом, — згадував письменник Вікентій Вересаєв, — на очах росла і розвивалася складна справа перебудови народної освіти на нових, демократичних засадах».
У червні 1919 року, коли війська генерала Слащова наближалися до Феодосії, татари, серед яких, за словами В. Вересаєва, Маркс користувався величезною популярністю, пропонували заховати його так, що білі не знайдуть. Однак Никандр Олександрович не відчував за собою ніякої провини і не збирався втікати. З приходом частин Добровольчої армії Маркса заарештували і звинуватили у співпраці з більшовиками. Але виникла непередбачена проблема. За правилами, які тоді діяли, генерал-лейтенанта міг судити тільки повний генерал, яких у Добровольчої армії за відсутності процедури надання чинів не було. Зрештою, в Катеринодарі знайшли старого генерала Едуарда Екка. Там і відбувся військово-польовий суд, який засудив Никандра Олександровича до позбавлення всіх прав стану і до чотирьох років каторжних робіт.
Максиміліан Волошин заступився за свого друга, написавши Денікіну, що з огляду на вік і стан здоров’я Маркса, каторга рівнозначна для нього смертному вироку, і попросив командувача Добровольчої армії «не забирати у російського життя дуже талановитого і потрібного їй професора та вченого». Це подіяло. Резолюція Денікіна гласила: «При конфірмації вирок мною затверджений, із звільненням засудженого від фактичного відбуття покарання за старістю років».
Никандр Олександрович повернувся додому і знову взявся до роботи. Але йому так і не давали спокою білі офіцери, які хотіли розправитися з «генералом, що продався більшовикам». Як згадував М. Волошин, місцеві жителі охоче бралися провести офіцерів до дому Маркса, але по дорозі так споювали їх вином, що ті забували про мету приїзду. Нарешті, у вересні 1919 року головнокомандувач Таврійського округу генерал Шилінг наказав Никандру Олександровичу виїхати за межі округу.
З важким серцем він залишав рідний Крим, передчуваючи, що вже ніколи туди не повернеться. Спочатку з дружиною оселився в Тамані, але невдовзі туди прорвався червоний кавалерійський загін, комісар якого запропонував йому очолити частини Червоної армії, розташовані на Кубані. Никандр Олександрович, посилаючись на погане здоров’я, відмовився, після чого був звинувачений у зраді справи світової революції. Комісар дав генералові три дні на роздуми, пообіцявши в разі відмови розстріляти без суду і слідства. Довелося кілька місяців ховатися по станицях, причому як від білих, так і від червоних.
Коли закінчилися кошти, Маркс приїхав у Катеринодар, де спочатку заробляв на життя приватними уроками. У середовищі місцевої інтелігенції тоді висловлювалася ідея про створення в місті університету, але ніхто не знав, з якого боку підійти до справи. Никандр Олександрович взявся за вирішення цього завдання і, на загальний подив, досить швидко його вирішив. У грудні 1920 року Кубанський університет відчинив свої двері. Його ректором одностайно обрали Н.О. Маркса. На жаль, працювати на цій посаді йому довелося недовго. 29 березня 1921-го Никандр Олександрович помер від запалення легенів. Поховали його з великими почестями у сквері перед будівлею університету.
Старша донька Н.О. Маркса — Тетяна Таридіна — в 1920-у покинула Росію, за кордоном знімалася в кіно, працювала в театрах. Із 1924-го жила в США, викладала славістику в Колумбійському університеті, написала кілька оповідань. Померла 17 березня 1976-го. Молодша донька з матір’ю після 1921-го переїхали до Естонії. Простежити їхні подальші долі мені не вдалося.

85.	Мацак Юхим Тихонович — полковник Армії УНР.
Народився у 9 серпня 1893 року в Полтаві, за іншими даними в Санжарах на Полтавщині. Закінчив Полтавський кадетський корпус та Чугуївське військове училище в 1914 році, вийшов підпоручиком до 34-го піхотного Сєвського полку, у складі якого брав участь у Першій світовій війні. Останнє звання у російській армії — штабс-капітан.
         У 1917 році — командир кулеметного куреня Одеської гайдамацької бригади. У 1918 — старшина 42-го пішого Валкського полку Армії Української Держави. Навесні 1919 року — командир сформованого з бессарабських повстанців Рибницького полку Дієвої армії УНР. З 11 червня 1919 року, після влиття полку до 9-го Стрілецького полку 3-ї дивізії (згодом — Залізної) Дієвої армії УНР — заступник командира цього полку. Станом на 10 листопада 1920 року — начальник штабу 9-ї бригади 3-ї Залізної стрілецької дивізії Армії УНР. Був поранений і контужений кілька разів. Після поразки Української національної революції перебував у Польщі в таборах інтернованих, де навчався на пастирських курсах.
          З 1924 року мешкав у Франції де працював кваліфікованим гідом-водієм у Парижі довгі роки. На поклик Митрополита Полікарпа 1 жовтня 1950 року був висвячений в ранг диякона і брав участь у Богослуженнях в українській православній церкві у Парижі до кінця своїх днів. Був одружений з Оленою Йосипівною, мав доньку Наталію і сина Константина та онуку. Помер 13 червня 1961 року. Похований на кладовищі в Іври під Парижем. 

86.	Месснер Олександр Якович — генерал-хорунжий армії Української Держави
         Освіту здобув в Одеському казенному реальному училищі. У службу вступив 26 вересня 1892 року. Закінчив Київське піхотне юнкерське училище в 1894 році. Випущений в 57-й Піхотний Модлінський полк підпоручником. Поручник (07.08.1897). В 1900 році закінчив Миколаївську академію генерального штабу по 1-му розряду та отримав звання штабс-капітан. Перебував при Київському військовому окрузі. Старший ад'ютант штабу 11-ї піхотної дивізії (26.11.1900-28.01.1901). Старший ад'ютант штабу 13-й піхотної дивізії (28.01.1901 - 14.05.1903). Капітан (14.04.1902). Старший ад'ютант штабу 8-го армійського корпусу (14.05.1903 - 16.07.1904). Цензове командування ротою відбував у 50-му Піхотному Білостокському полку (16.10.1903 - 26.07.1904). Учасник російсько-японської війни 1904-1905 р.р.. Помічник начальника етапного  відділення окружного управління військових сполучень Манчжурської армії (16.07.-20.12.1904). Виконуючий обов’язки  штаб-офіцера для доручень при штабі Приамурського військового округу (20.12.1904-17.04.1905). Підполковник (17.04.1905). Штаб-офіцер на тій же посаді (17.04.1905-06.01.1906). Старший ад'ютант штабу Туркестанського військового округу (06.01.1906-11.12.1908). Завідував пересуваннями військ Туркестанського району (11.12.1908-03.09.1912). Полковник (06.12.1909). Цензове командування батальйоном відбував у 60-му Піхотному Замосцьському полку (17.05.-18.09.1911). Завідував пересуваннями військ Фінляндського району (з 03.09.1912). Був відряджений до артилерії (05.05.-06.07.1913).
          Учасник Першої світової війни. Начальник штабу 14-ї піхотної дивізії (08.1914-06.03.1915). Командир 8-го Гренадерського Московського полку (з 06.03.1915; на 25.06.1915). За відзнаку начальником штабу 14-ї піхотної дивізії нагороджений Георгіївською зброєю. 25 червня 1916 року присвоєно звання генерал-майор. Помічник начальника військових сполучень армій Румунського фронту (з грудня 1916 р.). Начальник військових сполучень армій Західного фронту (з 21.03.1917). Нагороди: ордени Св. Станіслава 3-го та 2-го ступенів, Св. Анни 4-го, 3-го та 2-го ступенів, Св. Володимира 4-го та 3-го ступенів.  
           В армії Української Держави з  червня 1918 року. 17 серпня призначений завідувачем пересуванням військ Одеського району. Після падіння влади гетьмана — в Добровольчої армії. З 15 січня 1919 року завідувач пересуванням військ Одеського району. З весни 1919 завідувач Новоросійським залізничним вузлом. Потім в резерві чинів при штабі Головнокомандувача ЗСПР.  Помер в Ростові  9 грудня 1919 року.

90.   Мирошниченко Гнат — хорунжий Армії  УНР, педагог
        Народився 27 жовтня 1890 року в містечку Купель Старо-Костянтинівського повіту Волинської губернії (тепер Волочиського району Хмельницької області) з селянської сім’ї, батько з Глухівського повіту Чернігівської губершії, а мати з Волині. З 1906 по 1909 р.р. навчався в державній учительській семінарії, перший рік працював вчителем початкової школи в селі Затурці, потім Дружкопільській народній школі до 1915 року. Далі був мобілізований до російського війська, навчався в Чугуївському юнкерському військовому училищї по скороченій програмі, яке закінчив в 1916 році.
         В листопаді 1917 року вступив до 3-го гайдамацького полку в Одесі, у складі якого брав участь в  боях проти більшовиків в січні 1918 року і отримав поранення. Після лікування у військовому шпиталі був демобілізований та переїхав до Житомира, де впродовж року навчався на курсах вчителів вищих початкових шкіл. Закінчити навчання не вдалося, тому що в 1919 році житомир захопили більшлвики, і щоб уникнути мобілізації до Червоної армії, виїхав з Житомира. Майже рік намагається влаштуватись вчителем у школах на Волині, але польська влада творить всілякі перепони. Тільки в грудні 1920 року вдалося влаштуватися вчителем в Дубовецькому повіті, але невдовзі звільняють з роботи за проукраїнські погляди і беруть під нагляд поліції. Подальша доля невідома.   

91.	Нагнибіда Іван Лукич — підполковник Армії УНР
          Народився 27 серпня 1896 року у м. Кременчук. Закінчив 2-гу Харківську гімназію, 2-гу Московську школу прапорщиків в 1915 році. У складі 6-го стрілецького полку брав участь у Першій світовій війні. Останнє звання у російській армії — штабс-капітан.
         З 9 грудня1917 року — командир сотні 121-ю пішого Пензенського полку військ Центральної Ради. Закінчив Інструкторську школу старшин, з 1 травня 1918 р. — сотенний командир Одеської інструкторської школи старшин. З 9 вересня 1918 року — командир сотні 39-го пішого Харківського полку Армії Української Держави. З 10 січня 1919 року — помічник командира 9-го Дієвого корпусу Дієвої армії УНР, з 5 липня 1919 року — вартовий старшина Головного управління Генерального штабу УНР. 3 2 січня 1920 року — штаб-старшина для доручень при начальнику постачання Армії УНР, з 17 листопада 1921 року — секретар начальника Генерального штабу УНР. 3 1923 року мешкав на еміграції у Лодзі, з 1947 року — у США. Мав молодшого брата Сергія, поручника Армії УНР, полковника в еміграції. Помер 8 липня 1967 року в Нью-Йорку, похований на українському  цвинтарі у Баунд-Бруці.

92.	 Наконечний Олександр Омелянович —  льотчик Армій УНР    (О.О.    Наконечний (другий зліва))
            Народився 23 квітня 1887 року в родині колезького асесора Херсонської губернії, Закінчив Одеське міське училище, Школу авіації військового часу Московського товариства повітроплавства в 1914 році, в 1916-1917 роках навчався у Севастопольській військовій    авіаційній школі. Під час Першої світової війни служив у 13-му корпусному авіаційному загоні, брав участь у повітряних боях, був нагороджений орденом Святого Георгія 4-го ступеня.
          З 16 грудня 1917 року— командир 1-го Українського авіаційного загону військ Центральної Ради, за кілька днів перейшов на роботу до Центральної Ради. З 16 квітня 1918 року — начальник авіації УНР, згодом — авіації Української Держави. Від 25 грудня 1918 — інспектор авіації УНР, від червня 1919 р. — начальник Військово-авіаційної школи УНР. У    липні 1919 року призначений командиром 4-го бойового авіаційного загону, з 16 серпня 1919 — інспектор авіації Дієвої армії УНР та Галицької армії. 1 листопада 1919 звільнений з посади інспектора через профнепридатність, повернувся на посаду командира 4-го авіаційного загону.  У 1920 р. мешкав у Києві, працював інженером. З вересня 1920 р. очолював Комітет звільнення України, що провадив підпільну боротьбу проти радянської влади. З весни 1921 р. — член Всеукраїнського центрального виконавчого комітету. Разом з іншими керівниками комітету планував почати повстання проти радянської влади у Холодному Яру, а звідти вирушити на Київ. Влітку 1921 р. захоплений ЧК, ймовірно — страчений.

93.   Недоля  Віссаріон  Феодосійович  — військовий та громадський дяіч, журналіст. 
       Народився 5 червня 1894 року в старовинному козацькому селі Петриківка Катеринославської губернії, тепер це районний центр  на Дніпропетровщині в родині Феодосія та Марії  (в дівоцтві Сорока). В 1908 році поступив до Новомосковської  чоловічої гімназії, яку закінчив в 1916 році.   Того ж року став студентом юридичного факультету Новоросійського університету в Одесі. В грудні був мобілізований до російського війська, як студент, направлений до Тифліської школи прапорщиків. Після  закінчення військової школи  брав участь в дієвій армії на Румунському фронті при штабі 6-ї армії. Брав участь в українізації російських частин. Після демобілізації в 1918 році відновив занаття в Одеському університеті. Одночасно був кореспондентом газет «Вільне життя» та «Одесская мысль». 
         Через захоплення Одеси військами Антанти виїхав до Києва, а далі до Західної України. В Ковелі заробляв репетиторством, кореспонденціями до українських газет і журналів, а іноді й вантажником на залізничній станції. Був активним членом місцевого осередку «Просвіти». Написав ряд спогадів, які увійшли до книги «Сто історій Визвольної боротьби». В 1922 році переїхав до Чехословаччини, де поступив до Української господарської академії  в Подєбрадах на економіко-кооперативне відділення економічного факультету, а в 1928 році захистив дипломну роботу з теми «Земельна реформа в Речі Посполитій Польській» з «успіхом дуже добрим». В 1931 році працював урядовцем в гмині села Микуличі на Волині. Помер в 1980 році на Львівщині.

94.	Неплій Дмитро Ілліч — підполковник Армії УНР
          Народився 12 травня 1891 року в селі Біляївка Одеського повіту Херсонської губернії (тепер райнний центр Одеської області) в заможній селянській родині. Останнє звання у російській армії — штабс-капітан. 25 травня 1919 року отримав посвідчення про проходження Одеських загальноосвітніх курсів колегії викладачів, по програмі 8 класів. Подавав заяву на ім’я ректора Одеського університету про зарахування наприродниче відділення фізико-математичного факультету. На той час Дмитро мешкав на вулиці Катерининській, 25.
           В 1920–1922 роках  — старшина 3-го збірного Чорноморського куреня 2-ї Волинської дивізії Армії УНР. В 1923 році повернувся по амністії в Україну. Працював бухгалтером взуттєвої артелі імені Жовтневої революції, на той час мешкав на вулиці Баранова 40
        Був ув’язнений 11 лютого 1938 року, звинувачений у антирадянській діяльності та шпигунстві на користь Польщі. Засуджений на засіданні трійки при УНКВС по Одеській області від 7 квітня 1938 року, розстріляний 25 квітня 1938 року.

95.	 Никитюков Володимир Никандрович –   курсант Спільної юнацької школи
        Народився 10 червня 1897 року в селі Стрільники Ямпільського повіту Подільської губернії (тепер Шаргородський район Вінницька область) в родині місцевого священника Никандра Іовича та Віри Луківни (в дівоцтві Горбачевської).
        Батько в 1908 році видав книгу «Вышний покров над миром». В 10 років батьки віддали сина на навчання до Камянецької духовної семінарії, яку він закінчив навесні 1917 року, Але  юнак вирішив продовжити навчання і поступив на природниче відділення фізико-математичного факультету Одеського університету. Коли в Кам’янці-Подільському було відкрито український державний університет, Володимир перевівся, щоб бути ближче до рідного дому.
          8 червня 1919 року більшовики розстріляли батькового брата Йосипа, який був священником білої армії на північному фронті. Батько поступив до Житомирської спільної юнацької школи, яка на той час базувалася в Ваговицях і разом з нею потрапив до Польщі. Володимир навчався в університеті до квітня 1922 року, але  вимушений був припинити навчання та перебратися до Чехословаччини, де поступив до Української господарської академії  в Подєбрадах на хіміко-технологічний факультет. Але через пів року Володимир звернувся з проханням виключити його з академії.  Він переїхав до  Ланцута в Польщу, де на території табору для інтернованих діяла  колишня Житомирська спільна  юнацька  школа, в якій працював священником батько, Никанор Никитюков.
          Подальша доля юнака невідома, але, за матеріалами статті   С.М. Шкаровського, співробітника Санкт-Петербурзького центрального історичного архіву, в Пловдівській та Софійській духовних семінарії викладав  після 1922 року «русский эмигрант Н. Никитюков». Можливо, це батько Володимира, а син разом з батьком емігрував до Болгарії. Подальша доля невідома.

96.	Ніколіч Микола Миколайович — генерал-хорунжий Армії Української Держави
         За походженням — кубанський козак. Батько - Микола Іванович, дійсний статсбкий радник. Народився 28 липня 1871 року в Катеринодарі, Закінчив Новоросійський університет (Одеса), Київське піхотне юнкерське училище (1895), вийшов хорунжим до 5-го Кубанського пластунського батальйону. У 1904–1905 рр. брав участь у Російсько-японській війні. Закінчив Олександрівську військово-юридичну академію. З 04.05.1907 року — помічник військового прокурора Одеського військово-окружного суду. З 6 грудня 1911 року. — полковник. З 24 травня 1915 року — завідувач автомобільної частини штабу Південно-Західного фронту. З 1917 року — генерал-майор.
        Наприкінці 1917 року керував автопанцерним відділом Військового міністерства Центральної Ради. З 27 червня та до кінця грудня 1918 року — інспектор автомобільних частин Української Держави. Подальша доля невідома.

97.	Орлов Іван  — учасник українського військового руху.
        Місце та дата народження не відомі. Останнє звання у російській армії — капітан. У 1917 році — командир 2-го Гайдамацького куреня (згодом — 2-го пластунського Гайдамацького полку) військ Центральної Ради в Одесі. На початку 1918 року — штаб-старшина для доручень штабу Одеської військової округи. Навесні 1918 року — військовий комендант Одеси. Згодом — командир Офіцерського вартового полку, комендант Одеського укріпленного району. Подальша доля невідома.


98.	Осецький Олександр Вікторович — генерал-хорунжий Армії УНР
         Народився 24 липня 1873 року, походив із дворян Волинської губернії. В 1892 році закінчив Полоцький кадетський корпус, та 1-ше військове Павлівське училище в 1894 році, вийшов підпоручиком до 59-го піхотного Люблінського полку, який дислокувався в  Одесі. В 1900 році закінчив 2 класи Миколаївської академії Генерального штабу за 2-м розрядом. З 19 листопада 1900 року — молодший ад'ютант штабу 15-ї піхотної дивізії. З 10 березня 1902 року — молодший офіцер 6-го Фінляндського стрілецького полку. З 9 травня 1902 року — ад'ютант Офіцерської стрілецької школи. 11 трпвня наступного року закінчив Санкт-Петербурзький археологічний інститут. 11 червня 1904 року переведений до лейб-гвардії Санкт-Петербурзького полку з перебуванням на посаді ад'ютанта Офіцерської стрілецької школи. З 24 грудня 1907 року — приділений до лейб-гвардії.
        У листопаді 1917 року залишив Гренадерський корпус та прибув до Києва у розпорядження Центральної Ради. 29 листопада призначений начальником 4-ї Української дивізії 2-го Січового Запорізького (51-го армійського) корпусу, яка знаходилася на фронті, однак посаду не обійняв, перебував у Києві при Військовому міністерстві Центральної Ради. Під час вуличних боїв у Києві був приділений до Гайдамацького Коша Слобідської України. З 12 лютого 1918 року — начальник Українського Генераль-ного штабу.  З 5 березня — начальник Головного штабу УНР. З 17квітня до 06 червня — командувач Полтавського (згодом — 6-го) корпусу Армії УНР, згодом — Армії Української Держави. З червня 1918 р. — начальник корпусу залізничної охорони, який перебував у стадії формування. З 15 листопада — Наказний Отаман УНР та за сумісництвом начальник Генерального штабу військ Директорії. З 22 січня 1919 року — за сумісництвом заступник Військового міністра УНР та головний інспектор військ УНР. З 7 квітня  — командувач Холмської групи Дієвої армії УНР (одночасно — в.о. Наказного Отамана УНР). Після розгрому Холмської групи з 17 травня обіймав лише посаду Наказного Отамана. 26 липня був усунутий з цієї посади та призначений військовим радником місії УНР в Італії. Але до Італії так і не від'їхав, приватно мешкав у Кам'янці-Подільському, оскільки уряд УНР не виділив коштів для місії. 
У грудні 1919 року перейшов на територію, зайняту польськими військами. З 26 квітня 1920 року — представник Головного Отамана УНР при Й. Пілсудському. З 1923 року жив на еміграції у Франції. Помер 26 лютого 1936 року та похований у Парижі.

99.	Бонч-Осмоловський Георгій Йосипович — підполковник Армії УНР.
          Народився 26 травня 1892 року в селі Забір'я Суразького повіту, Чернігівської губернії (тепер Брянська область РФ) в дворянській родині. Вступив на службу в 159-й піхотний Гурійський полк  14 листопада 1911 року рядовим на правах однорічника. Служба однорічником давала право вступу до військового училища на казенний кошт. Наступного року вступив до Тифліського юнкерського училища, яке закінчив в 1914 році в підпоручника.  
         Був зарахований у 158-й піхотний запасний батальйон, де командував ротою. 15 грудня відбув на німецбкий фронт в 255-й Аккерманський полк 64-ї піхотної дивізії. Командував ротою, кулеметною командою, з 29 вересня 1915 року – командир батальйону. Нагороди: ордени Св. Анни 4-го та 3-го ст., Св. Станіслава 3-го та 2-го ст., Георгіївська зброя. Останнє звання в царській армії – штабс-капітан.
         Після Лютневої революції в ході демократизації в армії був обраний командиром полку. Позиціонував себе українцем, брав участь в українізації армії, був делегатом І Всеукраїнського військового з’їзду від Південно-Західного фронту.
          В 1917 р. служив у запасному полку в Одесі. Активно займався українізацією Одеського гарнізону. З листопада-грудня 1917  по січень 1918 року — командир 1-го Гайдамацького куреня в Одесі. Відступив з Одеси разом із залишками куреня в кінці січня 1918 р. під натиском більшовицьких військ. Далі служив помічником коменданта в Прилуках. В травні 1918 року був заарештований за звинуваченням у підготовці повстання проти гетьмана Скоропадського знаходився в ув'язненні до листопада 1918 року.
         Після звільнення був призначений командиром 2-го Дніпровського резервного полку, який ввійшов до складу Осадного Корпусу. Після взяття Осадним Корпусом 14 грудня 1918 року Києва був призначений старшиною з особливих доручень при військовому аташе Директорії в Грузинській демократичній республіці, але до Тифлісу місія не доїхала через захоплення 18 грудня 1918 р. Одеси Добровольчою армією.
          З лютого 1919 року — командир 2-ї Запорізької (Республіканської) дивізії Запорізького корпусу Дієвої армії УНР. У квітні 1919 року у складі Запорізького корпусу відступив у Румунію, повернувся в Україну через Галичину наприкінці квітня. Станом на 6 травня 1919 року — помічник командувача Запорізького корпусу Дієвої армії УНР. 3 15 травня до листопада 1919 року— начальник 7-ї Запорізької дивізії Дієвої армії УНР.
          Брав безпосередню участь у поході Об’єднаних сил Армії УНР і Української Галицької армії (УГА) на Київ у серпні 1919 року. З кінця вересня воював на південному напрямку проти денікінських військ. 3-го листопада 1919 року денікінці відкинули підрозділи 21-го полку ім. Наливайка і вночі непомітно підійшли до селища Шпиків (нині Вінницька область), де знаходилися основні сили 7-ї Запорізької дивізії. Дивізія була розгромлена, а Ю. Осмоловський разом зі штабом потрапив у полон до білих. Утримувався під вартою в Одесі, вступив до підпільного повстанського загону, створеного одеськими більшовиками для боротьби з Денікіним, брав участь в одеському повстанні 4-6 лютого 1920 р. Став командиром загону, який після захоплення Одеси більшовиками ввійшов до складу Червоної армії.
       Навесні 1920 року знаходився у відпустці у зв'язку з хворобою, проживав разом з дружиною у Жмеринці. Після захоплення Жмеринки 29 квітня 1920 року польсько-українськими військами знову служив у Дієвій Армії УНР. Влітку 1920 року сотнику Осмоловському було присвоєно чергове військове звання – підполковник. З 15 травня  командував 1-ю запасною бригадою 1-ї Запорізької стрілецької дивізії, що мала бути сформована в Ярмолинцях з мобілізованих селян Одеського, Тираспольського та Ананьївського повітів. Однак, бригада не була сформована, оскільки Армія УНР відступила з українських територій.
           З кінця 1920 року. перебував у таборах для інтернованих Стшалково і Щипйорно, Польща. У 1921 році — помічник командира 1-го кінного полку Чорних Запорожців 1-ї Запорізької стрілецької дивізії Армії УНР. Станом на 28 лютого 1922 року — приділений до штабу 5-ї Херсонської дивізії Армії УНР. В 1922 році командував 2-ю збірною бригадою 1-ї Запорізької дивізії, а у вересні виконував обов'язки командира 1-ї Запорізької дивізії.
         В жовтні 1922 року повернувся в Україну, пройшовши комісію по репатріації, перебував на особливому обліку в Київському ОДПУ. Працював в Україні на різних посадах, в 1924 р. проживав у Конотопі. В 1927 році являвся членом президії і відповідальним секретарем товариств Українського Червоного Хреста та «Друзі дітей», які діяли у Харкові. В 1931 році переїхав у Макіївку Донецької області. В 1936 році виїхав з сім'єю в Мурманськ, де працював старшим економістом заготівельної контори Мурманторгу. В 1937 році був заарештований за звинуваченням у шпигунстві і розстріляний в Ленінграді 11 січня 1938 року. Похований на Левашовському цвинтарі. Реабілітований в 1989 році.

100.	 Островідов Сергій Миколайович – сотник Армії УНР, військовий льотчик. 
          Народився в 1889 році, навчався у Санкт-Петербурзькому політехнічному інституті на суднобудівельному відділенні. 19 серпня 1914 вступив добровольцем до 1-ї авіаційної роти російської армії. Закінчив Севастопольську авіаційну школу (5.05.1915), потому воював у складі 23-го корпусного авіаційного загону. 4 грудня 1915 року підвищений до звання прапорщика, невдовзі став підпоручиком. Під час Першої світової війни нагороджений відзнаками Св. Георгія 4-го, 3-го та 2-го ступенів, а також всіма орденами до ордена Св. Володимира 4-го ступеня. 
         З квітня 1918 р. обіймав посаду помічника голови технічного відділу управління авіації УНР, потім — Української Держави (формально значився льотчиком винищувального загону 1-го Волинського авіаційного дивізіону, потім — льотчиком 13-го загону 3-го Одеського авіаційного дивізіону). Наказом Військової офіції Української Держави від 16.10.1918 отримав звання значкового української служби.
           Після приходу до влади Директорії залишився на старому місці. Влітку-восени 1919 р. — льотчик 1-го Запорізького авіаційного загону Дієвої армії УНР, брав активну участь у боях проти радянських військ. 1920 р. перебував у закордонних відрядженнях із закупівлі авіаційного та іншого військового майна. До листопада 1920 р. повернувся в УНР і як військовий льотчик вступив до 2-ї бойової групи 1-ї Запорізької авіаційної ескадрильї, дістав звання сотника. По інтернуванні Армії УНР разом із особовим складом ескадрильї відбув до 1-ї польсько-французької авіаційної школи у Бидгощі, де протягом 1921–1922 рр. працював інженером. Згодом емігрував до Франції, закінчив школу цивільного суднобудування, потому працював інженером. Подальша доля невідома.   

101.	Отмарштейн Борис Васильович  — старшина Армії УНР
           Народився 10-го травня 1893 року, в місті Тирасполі (за іншою версією в маєтку біля станції Роздільна Тираспольського повіту (тепер районний центр Одеської області)) Херсонської губернії. Закінчив Пажеський корпус в серпні 1912 року. Походив зі зросійщених шведів, потомствених дворян — стародавнього роду Отмарштейн.
      Брав участь в Першій світовій війні:
- на серпень 1914 року - корнет 6-го ескадрону Кримського кінного полку (далі ККП);
- у вересні 1914 року в боях в районі містечка Олександрівськ (Сувальська губернія, Польща) був поранений. 5-й і 6-й ескадрони ККП прикривали відхід Зведено-кавалерійської дивізії (цікаво, що на той момент командиром дивізії був Скоропадський, а начальник штабу - Врангель). Повернувся після лікування до свого підрозділу  тільки в квітні 1915 року.
- відзначився в боях в районі містечка Заліщики (Тернопільська область). Командуючи зведеним загоном практично без втрат взяв село Івана, вибивши звідти австрійських драгунів. За 2 дні до цього частини 2-ї Заамурского дивізії взяти село не змогли і зазнали важких втрат. після цього підвищений до поручника.
- восени 1915 року виконував обов'язки полкового ад'ютанта;
- влітку 1916 року підвищений в званні до рангу штаб-ротмістра;
- в жовтні 1916 року призначений помічником командира стрілецького ескадрону ККП. 
- серпень 1917 року - командир стрілецького ескадрону КПП, ескадрон прикомандирований до штабу 4-ї Заамурскої дивізії. При атаці німецької піхоти на штаб дивізії вміло керував обороною  і особисто підняв в контратаку ескадрон. Під час бою ескадрон захопив 160 полонених і один важкий кулемет. За цей бій був нагороджений орденом Св. Георгія 4-го ступеня.
- жовтень 1917 року - член і секретар при полковому комітеті КПП (комітет очолив підполковник Греків), полк в той час ніс гарнізонну службу в Херсоні 
- грудень 1917 - січень 1918 року - командир 6-го ескадрону 1-го Кримсько-татарського кінного полку, в ескадроні служив його брат Гліб ...
         Із 3 грудня 1917 року до 21 січня 1918 року, командир 6-го ескадрону 2-го дивізіону 1-го Кримсько-татарського полку, в боях з більшовиками, під повітовим містом Євпаторією Таврійської губернії, в Західному Криму.
З 21 квітня 1918 року, в гетьманській армії Української Держави, помічник командира Лубенського кінно-козачого (пізніше Сердюцького) полку.
         Застрелився 11-го березня 1919 року, при переході полку на бік Збройних Сил Півдня Росії «...відібрав собі життя з причини невиконання гонорового зобов′язання в стосунку до старшини полку».  Похований в містечку Шпіків,  поблизу станції Рахни на Поділлі.

102.	Отмарштейн Гліб Васильович — старшина Армії УНР
         Народився в 1896 році в місті Тирасполі (за іншою версією в маєтку біля станції Роздільна Тираспольського повіту(тепер районний центр Одеської області)) Херсонської губернії.  Закінчив Єлисаветградське кавалерійське військове училище  в  1915 році, отримавши військове звання пропорщик..  На початку жовтня потрапив до   5-го прикордонного Заамурського кінного полку. Корнет Кримського кінного полку.
           28-го травня 1917 року зарахований на посаду молодшого офіцера, в Кримський кінний полк Окремого корпусу прикордонної варти, який дислокувався в  в губернському місті Херсон. 
         В грудні 1917  – січні 1918 р.р., молодший офіцер 6-го ескадрону 2-го дивізіону в  складі 1-го Кримсько-татарського полку брав участь в боях з більшовиками в Криму, під містом Євпаторією в Західному Криму, де й загинув 17 січня 1918 року.

103.	Отмарштейн Юрій Васильович — полковник Дієвої армії УНР
        Народився 2 травня 1890 року на станції Роздільна Херсонської губернії (тепер районний центр Одеської області). Походив з родини військового, генерала російської армії. В 1910 році   закінчив  Пажеський корпус, вийшов корнетом до 8-го гусарського Лубенського полку, у складі якого брав участь у Першій світовій війні. Закінчив 2 курси Військової академії Генерального штабу. В 1917 році — старший ад'ютант штабу 8-ї піхотної дивізії, старший ад'ютант штабу Кавказького кінного корпусу. Останнє звання у російській армії — ротмістр.
          З 21 квітня 1918 року — командир сотні Лубенського кінно-козачого полку (згодом — Сердюцького). 20 листопада — на чолі 1-го дивізіону Лубенського Сердюцького кінно-козачого полісу перейшов на бік військ Директорії. З 16 грудня 1918 року — начальник штабу Осадного корпусу військ Директорії. З 23 лютого 1919 року перебував у місячній відпустці. З 23 березня — військовий аташе УНР у Сербії. Прибув до Белграду, але через неотримання від уряду УНР відповідних документів, що підтверджували б його повноваження, змушений був повернутися. З 01 липня — начальник штабу 2-ї дивізії Січових стрільців Дієвої армії УНР. 15 грудня 1919 року був інтернований польською владою. З 1 квітня 1920 року — начальник штабу Української бригади у Чехословаччині. З 29 вересня 1920 року — т.в.о. начальника управління навчанням військ Генерального штабу УНР. З червня 1921 року — начальник Партизансько-Повстанського штабу Юрка Тютюнника  3 жовтня 1921 року — начальник штабу Української повстанської армії Ю. Тютюнника, на цій посаді брав участь у Другому Зимовому поході .
          Підступно вбитий 2 травня 1922 рокуза незясованих обставин поблизу табору інтернованих вояків Дієвої армії УНР у Щепіорно. Похований у Калішу. У Дієвій армії УНР також служив молодший брат  — сотник Борис Васильович Отмарштейн. У 1919 р. — помічник командира 1-го Лубенського полку. 03.11.1919 р. застрелився при переході полку на бік білих. Інший брат — корнет Гліб Васильович Отмарштейн — загинув у січні 1918 року в Криму від рук більшовиків.

104.	Очеретько Іван Іванович   — сотник медицини Армії УНР
        Народився 27 грудня 1882 року в селі Роздори Катеринославської губернії (тепер Лозовського району Харківської області). Закінчив медичний факультет Новоросійського університету (Одеса), як військовий лікар брав участь у російсько-японській та Першій світовій війнах.
       У 1917 році — полковий лікар 415-го піхотного Бахмутського полку, який було українізовано та перейменовано на 3-й Український козацький 1-го Українського корпусу. У 1918 році — полковий лікар 5-го пішого Житомирського полку Армії Української Держави. У 1919 році — лікар Залізнично-Технічного корпусу та 9-ї Залізнично-Технічної дивізії Дієвої армії УНР, згодом — лікар Спільної юнацької школи. Брав участь у Першому Зимовому поході. Лицар Залізного Хреста. З 1 травня 1920 року — головний лікар Армійського польового шпиталю імені М. Омеляновича-Павленка.
      З 1923 року жив на еміграції у Чехословаччині. З 1926 року — контрактовий військовий лікар у чехословацькій армії.   Під час Другої світової війни — повітовий лікар у місті Брауншвейг (Німеччина).  У 1945–1950 рр. — лікар у таборах переміщених осіб у Баварії. У 1950 році емігрував до США. Помер 6 січня 1966 року та похований у Баунд-Бруці.

105.	 Панченко Петро  —   військовий Армії УНР 
           Народився 24 серпня 1892 року в Бердянську на узбережжі Азовського моря. З біографії  відомо, що в 1913 році закінчив гімназію в Ананьєві на Одещині і наступного року вступив на юридичний факультет Новоросійського університету в Одесі. Після закінчення 4 курсу в 1918 році вступив до Армії УНР. В 1920 році разом з 3-ю Залізною дивізією перейшов польський кордон і був інтернований в таборі м. Каліша до 1922 року. Тричі намагався перетнути нелегально кордон з Чехословаччиною. В 1922 році вступив на економічне відділення економіко-кооперативного факультету Української господарської академії  в Подєбрадах, яку успішно закінчив в  травні 1927 року. Тема дипломної роботи «Радянські форми підприємств». В 1924 року одружився з Тамарою. 
          Після закінчення академії був провідним співробітником україн-ського журналу «Кооперативна  республіка», видав книгу «Порадник крамаря». В 1941 році провів ревізію українського видавництва.  По закінченні Другої світової війни переїхав разом з дружиною до Канади, де невдовзі Тамара померла. Невдовзі Петро знову одружився з естонкою, після чого почав відходити від громадського життя. Помер 15 жовтня 1960 року в місті Торонто, Канада. Проводжав в останню путь пастор Української пресвітеріанської церкви в Торонто Михайло Фесенко.

106.	Пекарський Микола Остапович   — підполковник ветеринарної служби Армії УНР
         Народився 17 листопада 1879 року в селі Плесна Заславського повіту Волинської губернії (тепер Шепетівський район Хмельницької області.). Закінчив Волинську духовну семінарію, Юр’євський ветеринарний інститут з відзнакою в 1906 році, служив молодшим ветеринарним лікарем лейб-гвардії Гусарського полку. У 1914–1915 рр. — ветеринарний лікар на ст. Вапнярка. З червня 1915 року — старший ветеринарний лікар для доручень при начальнику управління тилової харчово-продовольчої худоби. З вересня 1916 року — надвірний радник.
      З 17 квітня 1918 року — головний ветеринарний лікар Одеського залогового ветеринарного шпиталю. З 30 грудня 1918 року — ветеринарний інспектор 3-го Херсонського корпусу Дієвої армії УНР. З лютого 1919 року — завідувач ветеринарної частини штабу Південно-Східної групи Дієвої армії УНР. З 1 травня 1919 року — начальник адміністративно-господарчого відділу Головного військово-ветеринарного управління Військового міністерства УНР. З 1 березня 1920 року — ветеринарний лікар 3-ї Залізної дивізії Армії УНР. З 1 липня 1920 року — начальник Ветеринарної управи Військового міністерства УНР.
         На еміграції жив у Варшаві. Був регентом хору митрополії. Помер 30 жовтня 1931 року у Варшаві, похований на православному цвинтарі Воля.

107.	Петровський Володимир Олексійович —  старшина армії УНР
         Народився 27 січня 1896 року в Полтаві. В 1916 році заківчив 2-гу чоловічу гімназію в Полтаві і одразу поступив на юридичний факультет Новоросійського університету в Одесі. В грудні того ж року мобілізований до російського війська і направлений до 5-ї Київської школи прапорщиків, Отримавши перше офіцерське звання в 1917 році потрапляє на фронт.
        На початку 1919 року вступає до українського війська, потрапляє до інженерного полку української бригади генерала Натієва. При відступу українських військ задишився в Полтаві, де був мобвлвзований до 7-ї артилерійської бригади Добровольчої армії. В серпні 1919 року в складі групи генерала Бредова потрапив до Польщі, був інтернований, а  в серпні 1920 року поїхав в Крим, де був до листопада того ж року, евакуювався з військом Врангеля, потрапив до Югославії. В Любляні поступив на філологічний факультет місцевого університету. Подальща доля невідома.

108.	Петровський Михайло Іванович – полковник Армії Української Держави
         Народився 11 липня 1862 року, загальну освіту отримав в Нижегородському кадетському корпусі. На військову  службу вступив 23 травня 1881 року. Закінчив Єлисаветградське кавалерійське юнкерське училище. Офіцерське звання отримав в 20-му драгунському Ольвіопольський полку. Корнет (09.03.1885), поручник (09.03.1889), штаб-ротмістр (15.03.1894). Завідував Седлецьким місцевим лазаретом (з 23.07.1897). Ротмістр (17.05.1899). Завідував Бендерським місцевим лазаретом (з 26.07.1900). 
         Помічник Одеського повітового військового начальника (з 07.12.1901). Підполковник (01.06.1904). Черговий штаб-офіцер управління начальника Одеської місцевої бригади (04.11.1907 - 17.10.1910). Полковник (06.12.1909). Єлисаветградський повітовий військовий начальник (17.10.1910-13.12.1912). Херсонський повітовий військовий начальник (з 13.12.1912). На 1 березня 1914 і 1 серпня 1916 р.р. в тому ж чині і посаді. Нагороди: ордени Св. Анни 3-го ступеню, Св. Станіслава 2-го ступеню та Св. Володимира 4-го ступеню.
      З 29 червня 1918 року в армії Української Держави на тій же посаді Херсонський повітовий військовий начальник. Подальша доля невідома.

109.	Полінчук Олекса Васильович –  поручник Армії УНР
           Народився 10 березня 1892  року в селі Новоолександрівка Ананьївського повіту Херсонської губернії (тепер Ананьївський район на Одещині). Відомо, що 1 липня 1917 року закінчив 1-у Іркутську школу прапорщиків. Служив у   3-му гренадерському полку      1-го гренадерського корпусу російської армії. 1 травня 1916 року отримав поранення в бою під Барановичами. Під час революції 1917 року брав участь в українізації  1-го гренадерського Катеринославського полку при 1-й гренадерській дивізії.
          Після демобілізації з російського війська повернувся в Ананьїв, де вступив до Армії УНР.  Розпочав службу в Ананьївському низовому козачому полку Південно-східної групи. На початку травня 1919 року переведений до 19-го республіканського Запорозького полку Запорозької дивізії Армії УНР, у складі якого брав участь у всіх боях і походах до 20 листопада 1920 р., коли українське військо перейшло через Збруч на польську територію . Разом з полком був інтернований і Вадовицях. Учасник Першого зимового походу Армії УНР. Нагороджений орденом Залізного Хреста. В 1922 році нелегально перейшов до Чехословаччини, працював на будівництві, в 1925 році закінчив 7-й клас реальної школи в місті Йозефове. Подальша доля невідома.

110.	Попандопуло Олександр Георгійович – полковник Армії Української Держави
           Народився 22  лютого 1879 року в Одесі. Загальну освіту отримав в Одеському казенному реальному училищі. На військову службу вступив 13 вересня 1897 року, в 1899 році закінчив Київське військове училище  по 1-му розряду. Випущений підпоручником в Керчинську фортечну артилерію. Поручник (08.08.1902). В травня 1907 року переведений в Одеський кріпосний артилерійський батальйон. 
          В 1906 році закінчив Олександрівську військово-юридичну академію по 1-му розряду та отримав достроково звання штабс-капітан за відмінні успіхи в науках. Кандидат на військово-судову посаду при Варшавському військово-окружному суді, з переводом в військово-судове відомство (25.05.1907 - 15.03.1908). Помічник військового прокурора Варшавського військово-окружного суду (з 15.03.1908), потім - Одеського військово-окружного суду (1908 - 10.03.1914). Капітан (13.04.1908), підполковник (10.04.1911). На 15.05.1913 в тому ж чині і посаді (до 10.03.1914). Військовий слідчий Одеського військового округу (з 10.03.1914). Полковник (22.03.1915). На 01.08.1916 в тому ж чині і посаді. Нагороди: ордени Св. Станіслава 3-го та 2-го ступенів, ордени Св. Анни 3-го та 2-го ступенів, ордени Св. Володимира 4-го та 3-го ступенів.
          У 1918 році служив в Армії Української Держави гетьмана П.П. Скоропадського. Полковник, призначений на посаду товариша начальника суду 5-ї пішої дивізії в м Одеса, з зарахуванням по військово-судовому відомству (з 20.11.1918). Після падіння режиму гетьмана Скоропадського перейшов на службу в Добровольчу армію. Учасник Білого руху в рядах Добровольчої армії і ЗСПР; з 14.01.1919 - військовий слідчий Одеського військово-окружного суду, потім - помічник прокурора того ж суду, з 04.12.1919 - старший діловод відділу Військового управління ЗСПР. При відступі білих залишився в Одесі. Значиться в Книзі обліку осіб, які перебували на особливому обліку колишніх білих офіцерів в органах ГПУ України. Подальша доля невідома.

111.	Поплавський Сергій Владиславович — командир кінного полку Дієвої армії УНР.
           Походив зі спадкових дворян Вінницького повіту Подільської губернії. Народився в Одесі 1 серпня 1889 року. Закінчив Вінницьке реальне училище, Технічну Вищу Школу у м. Грац (1911), навчався у Петроградському Політехнічному інституті. У червні 1915 року закінчив Володимирське військове училище. У 1915–1916 рр. був приділений до 7-го драгунського Кінбурнського полку, у складі якого брав участь у Першій світовій війні. Був нагороджений Георгіївською зброєю. Останнє звання у російській армії — поручник.
          У 1918 р. — старшина Лубенського Сердюцького кінно-козачого полку Армії Української Держави, згодом — Дієвої армії УНР. З травня 1919 р. — командир 1-го кінного Лубенського полку Дієвої армії УНР. 4 листопада 1919 року перейшов з більшою частиною полку на бік Збройних Сил Півдня Росії. Подальша доля невідома.

112.	Потапов Ілля Миколайович – підполковник Армії Української Держави
         Дата і місце народження невідома, на 1 січня 1909 року – підпоручник 170-го піхотного Молодечненського полку. Закінчив 2 класи Миколаївської військової академії в 1914 році. Учасник Першої світової війни. Штабс-капітан (22.04.1913) 170-го піхотного Молодечненського полку. Зарахований до Генерального штабу (22.12.1915). Капітан (22.04.1913). Старший ад'ютант штабу 2-го армійського корпусу (з 14.07.1916). Підполковник (15.08.1917). Штаб-офіцер для доручень по авіації відділу генерал-квартирмейстера штабу 7-ї армії (з 15.08.1917).
          В армії УНР та Української Держави з 18 квітня 1918 року. На 21 листопада 1918  року –  військовий старшина, в штабі охорони узбережжя Чорного моря в Одесі. Після падіння режиму Гетьмана П.П. Скоропадського - в Червоній армії. Включений в додатковий список Генштабу РСЧА від 01.09.1919,  складений Наркомвоєном України. У списку Генштабу РСЧА від 07.08.1920 не значиться. Подальша доляпісля 1920 р. невідома.

113.	Продьмо Микола Олександрович — військовий старшина Армії Української Держави.
          Народився в 1879 році. Закінчив Єлисаветградське кавалерійське училище в 1900 році, служив у 13-му драгунському Військового Ордена полку (місто Гарволін, Польща). У складі 3-го прикордонного Заамурського кінного полку брав участь у Першій світовій війні. Був нагороджений Георгіївською зброєю. Останнє звання у російській армії — підполковник.
         З листопада 1917 року — командир 3-го Гайдамацького куреня військ Центральної Ради в Одесі. З 4 липня 1918 року — командир 1-го Запорізького кінно-козачого полку ім. Костя Гордієнка Армії Української Держави. У листопаді 1918 р. з початком протигетьманського повстання виїхав на Дон, служив у Збройних Силах Півдня Росії. Подальша доля невідома.

114.	Радулович-Топазунович Володимир Митрофанович  — полковник Армії УНР
           Народився у місті Аккерман Бессарабської області (тепер Білгород-Дністровський Одеської області), Закінчив Оренбурзьку Неплюєвську військову гімназію,  3-тє Олександрівське військове училище в 1880 році, отримав військове звання прапорщик. В 1904 році закінчив Офіцерську артилерійську школу. Служив у 6-й резервній, 74-й артилерійських бригадах та у 3-й Східно-Сибірській стрілецькій артилерійській бригаді, в складі якої брав участь у Російсько-японській війні. Згодом служив у 33-й, 6-й артилерійських бригадах та у 21-му мортирному артилерійському дивізіоні. З 1 грудня 1912 року — полковник. З 28 жовтня 1914 року — командир 15-го мортирного артилерійського дивізіону. З 25 квітня 1917 року — начальник 6-ї артилерійської бригади. Останнє звання у російській армії — полковник. 10 лютого 1918 року — демобілізувався з російської армії. Нагороджений орденами Св. Анни 3 та 2-го ступенів, Св. Володимира 4 та 3-го ступенів з мечами, Св. Станіслава 2-го  ступеню з мечами.
           З 10 червня 1918 р. — у резерві чинів головного артилерійського управління Армії Української Держави. З 6 липня 1918 року — помічник начальника рушничної частини Головного артилерійського управління (ГАУ) Армії Української Держави. З 22 жовтня 1918 року — начальник 5-го збірно-рушничного відділу ГАУ Армії Української Держави. З 16 лютого 1919 року перебував поза штатом ГАУ Дієвої армії УНР. Станом на 31 серпня 1919 року — начальник збройного та хімічного відділу ГАУ Дієвої армії УНР. З 16 листопада 1919 року — у резерві старшин ГАУ 3 25 квітня 1920 року — т.в.о. начальника вогне-хімічного відділу артилерійської управи Військового міністерства УНР.
         У листопаді 1923 року прибув до Української СРР. У 20-х роках мешкав у Києві, на Дарниці на Феодосіївській вулиці 58. Подальша доля невідома.

115.	Радь-Радько Василь –  молодший старшина Армії УНР
          Народився 9 квітня 1909 року в селі Заливаншина Вінницького повіту Подільської губернії (тепер Калинівський район Вінницької області). В 1917 році закінчив Вінницьку вищепочаткову школу, поступив до Одеської середньої механіко-технічної залізничної школи, де провчився до 1919 року. 27 травня поступив до Спільної юнацької школи, з якою перебував у всіх походаж до її інтернування в Польші. Перебував у таборах Ланцута, Вадовиць та Каліша проходячи одночасно військовий вишкіл. Закінчивши навчання в липні 1922 року, залишився в школі молодшим старшиною. В грудні 1923 року звільнився з табору та влаштувався до оркустру гравцем на мандоліні. В липні отримав відмову в навчанні в  Українській господарській академії  в Подєбрадах  через брак освіти. Подальша доля невідома.

116.	Рибалко-Рибальченко Федір Хомич   — підполковник Армії УНР.
       Народився в 1893 році, на військовій службі з 1 жовтня 1914 року. Закінчив 1-ше Київське військове училище в 1915 році. Останнє звання у російській армії — штабс-капітан.
       З 20 грудня 1917 року — командир кінно-кулеметного загону 1-го Гайдамацького куреня військ Центральної Ради в Одесі, з 28 грудня — командир цього куреня. З 28 лютого 1918 року — комендант залізничної станції Бірзула (тепер Подольськ Одеської області). З 4 липня 1918 року — помічник начальника голтського (тепер м. Первомайськ) відділу залізничної охорони. З 20 жовтня — начальник знаменського відділу залізничної охорони. З 5 лютого 1919 року — командир збірного куреня Залізнично-Технічного корпусу Дієвої армії УНР. З 13 березня — комендант 1-го етапу Запорізького корпусу Дієвої армії УНР. У грудні 1919 року був інтернований польською владою в Луцьку. З 1 квітня 1920 року — командир старшинської сотні 6-ї запасної бригади Армії УНР. З 1 травня — зв'язковий старшина при 4-й дивізії польської армії. З 21 червня 1920 року представник Генерального штабу УНР при штабі польських військ. Подальша доля невідома.

117.	Ростковський Георгій Миколайович – генерал-хорунжий армії Української Держави
          Народився 26 травня 1872 року, закінчив 6 класів Московської класичної гімназії. У службу вступив 11 липня 1889 року. Через два роки закінчив Чугуївське піхотне юнкерське училище з присвоєнням звання підпоручник. Випущений в 10-й Піхотний Новоінгерманландський полк. І вересня 1895 року підвищений до звання поручник. В 1899 році закінчив Миколаївську академію Генерального Штабу  по 1-му розряду та отримав звання штабс-капітан. 
          Перебував при Одеському  військовому окрузі. Начальник стройового відділу штабу Керчинської фортеці з липня 1900  по кінець листопада 1901 року. Капітан (01.04.1901). Помічник старшого ад'ютанта штабу Одеського військового округу  з листопада 1901 до грудня 1904 року. Цензове командування ротою відбував у 221-му Піхотному Троїцько-Сергіївському полку (29.10.1903 - 15.10.1904). Учасник російсько-японської війни 1904-1905 р.р.. Підполковник (06.12.1904). Штаб-офіцер для доручень при штабі Одеського військового округу  (з 06.12.1904). Цензове командування батальйоном відбував в 1-му Гренадерському Катеринославському полку (03.06.-14.10.1908). Полковник (06.12.1908). Учасник Першої світової війни, начальник відділу управління генерал-квартирмейстера штабу 7-ї армії (28.09.1914-19.05.1915). Начальник штабу 3-ї дивізії Державного ополчення (19.05.-11.07.1915). Начальник штабу 104-ї піхоьної дивізії (11.07.-31.10.1915). Командир 161-го піхотного Александропольського полку (31.10.1915-18.07.1916). Перебував в резерві чинів при штабі Одеського військового округу  (18.07.1916-30.01.1917).  Начальник штабу 68-ї піхотної дивізії (з 20.02.1917і). Генерал-майор ( 02.04.1917). Нагороди: Ордени Св. Станіслава 3-го та 2-го ступенів з мечами, Св. Анни 3-го та 2-го ступенів з мечами, Св. Володимира 4-го та 3-го ступенів з мечами.
          З 13 квітня 1918 року  армії УНР та Української Держави. Командир бригади 8-ї пішої дивізії (на 21.11.1918). Відмовився служити Директорії після повалення Гетьмана Павла Скоропадського через соціалістичні гасла нових очільників УНР. В еміграції в Югославії. Помер 17 жовтня 1931 року в Белграді (Сербія).

118.	Романенко Омелян –   хорунжий Армії УНР
          Народився 5 серпня 1890 року в Ізмаїлі Подільської губернії, (тепер Одеська область).  Мати Горпина Романенко, з заможної  козацької родини, що колись  переселилася за Дунай. Рідні спромоглися відправити Омелька до Одеси навчатись в Одеськое реальне училище, але після закінчення 4 класу юнака в 1915 році призвали до російського війська. Спочатку потрапив до 45-го запасного полку в Миколаєві, а з січня по липень 1916 року Омелян Романенко проходив вишкіл в Житомирській школі прапорщиків. Отримавши молодше офіцерське звання, потрапив до Таганрога в 274 запасний полк, а на початку 1917 року - на Південно-західний  фронт, де до листопада 1917 року брав участь у бойових діях. 
          З початком революційних подій Омелян з загоном українських добровольців перебрався до Києва, щоб охороняти столицю від чужинців. У вересні наступного року призначений сотником 2-го Запорозького імені Гетьмана Івана Мазепи полк Запорозької дивізії. В грудні отримав поранення в дою з більшовиками під містом Хорол. Майже пів року лікувався в шпиталі Кам’янця-Подільського На початку травня повернувся в свою частину і продовжив виконувати обов’язки камандира сотні. В кінці листопада разом з усим військом перейшов польський кордон, був інтернований в таборах Вадовиці та Шипйорно. 
В березні 1921 року присвоєно військове звання сотник,  обраний членом суду честі полку. На початку травня сотника О. Романенка  призначено ад’ютантом полку, наприкінці червня медична комісія визнала, що він отримав 25% непрацездатності у боях за Україну. 29 березня 1922 року Омеляна призначено комендором 1-го збірного Куреня. 22 червня сотник   Омелян Романенко отримав безстрокову відпустку для продовження освіти. 
         Через три дні він уже був у Чехословаччині і з вересня того ж року вступив до Чеської державної садівничо-виноградарської щколи в місті Мельникяку в червні 1926  успішно закінчив. Восени того ж року Омелян Романенко став студентом аграрного відділення аграрно-лісничого факультету Української господарської академії  в Подєбрадах, яку закінчив в травня 1931 року . Дипломну роботу «Рибальство в Ізмаїльському повіті» захистив «з успіхом дуже добрим». Коли Німеччина напала на СРСР, вийщов з Українського національ-ного об’єднання Німеччини. Подальша доля невідома.

119.	 Русанов Аркадій Васильович — полковник Армії УНР.
          Походив із дворян Херсонської губернії. Народився в  Єлісаветграді 22 січня 1875 року. Закінчив Михайлівський Воронізький кадетський корпус, 3-тє Олександрівське військове училище (1895), вийшов підпрапорщиком до 15-ї артилерійської бригади (Одеса). Станом на 1 січня 1910 року служив у Сибірському резервному гірському артилерійському дивізіоні (Барнаул). З 20 листопада 1914  — командир 4-ї батареї 52-ї артилерійської бригади. З 16 липня 1915 року — підполковник, з 21 квітня 1917 року — полковник. Під час Першої світової війни був двічі контужений. Нагороджений  орденом Св. Володимира 4 ступеня з мечами та бантом та Георгіївською зброєю.
           Із жовтня 1917 року — командир дивізіону 12-ї артилерійської бригади (українізованої). З 5 жовтня 1918 року — командир 7-го легкого гарматного полку Армії Української Держави. З 29 грудня 1918 року — командир 4-го кінно-гарматного полку Дієвої армії УНР. З 26 червня1919 року — командир 1-го гарматного рекрутського полку Дієвої армії УНР. З червня 1920 року — начальник 4-ї гарматної бригади 4-ї Київської дивізії Армії УНР. Помер на еміграції після 1935 року.

120.	Савчук Ярема —  козак Армії УНР 
          Народився в 1893 році в Ананьєві Херсонської губернії (тепер Одеська область). Відомо лише, що в 1910 році в Одесі закінчив 6 класів гімназії, потім два роки вчився на педагогічних курсах. Брав участь у Першій світовій війні, з 1918 року у антигетьманському повстанні, а потім у війську Директорії воював з більшовиками. Два роки був в таборі для інтернованих в Румунії в місті Орадеа-Маре (Румунія). В травні 1922 року подав заяву до Української господарської академії  в Подєбрадах, але не надав документів про освіту. Подальша доля невідома.

121.	Сахно-Устимович Олександр Олександрович — полковник Армії Української Держави.
        Народився 23 листопада 1880 року, походив з дворян Полтавської губернії. Закінчив Володимирський Київський кадетський корпус та  Костянтинівське артилерійське училище в 1901 році, вийшов підпоручиком до 5-ї артилерійської бригади в Житомир. У 1917 році — ад'ютант командувача Київським військовим округом. Останнє звання у російській армії — підполковник.
           Став одним із перших організаторів українського військового руху в російській армії. 8 березня 1917 року був обраний заступником голови наради вояків-українців київського гарнізону, на якій було засновано Український військовий клуб ім. Павла Полуботка. У квітні 1917 року був переведений на посаду ад'ютанта командувача Одеським військовим округом. У травні  організував та очолив в Одесі 1-й Гайдамацький курінь, на базі якого восени 1917 р. було розгорнуто Одеську Гайдамацьку бригаду військ Центральної Ради. З квітня 1918 року — старший особистий осавул Павла Скоропадського. За Гетьманату був підвищений до звання полковника.
         У 1919–1920 рр. служив у Збройних Силах Півдня Росії та Російській армії  Врангеля. З липня 1920 року був приділений до цивільного управління Російської армії Врангеля як експерт з українського питання. Восени 1920 р. номінально очолював так званий Катеринославський Повстанський Кіш Російської армії  Врангеля, на чолі якого у 1921 році прибув до Румунії та приєднав його до інтернованої там 2-ї Кулеметної бригади Армії УНР. З 1921 р. жив на еміграції у Німеччині. Помер 15 липня 1942 року в Берліні. Похований на цвинтарі Тегель.

122.	Свірчевський Іпполит Вікторович — генерал-хорунжий Армії Української Держави.
          Народився 12 серпня 1874 року, закінчив Володимирський Київський кадетський корпус та 1-ше Павлівське військове училище в 1895 році, служив у 14-й артилерійській бригаді (Кишинів). Закінчив Миколаївську академію Генерального штабу за 1-м розрядом в 1903 році. Брав участь у Російсько-японській війні, був контужений. Служив на штабових посадах в Одеському військовому окрузі. З 6 грудня 1908 року — підполковник, з 6 листопада 1911 року — полковник. Брав участь у Першій світовій війні. Обіймав посади начальника штабів 63-ї, 125-ї, 151-ї піхотних, 6-ї Кавказької та 4-ї Туркестанської стрілецьких дивізій. З 18 листопада 1915 року — командир 62-го піхотного Суздальського полку. 06 січня 1916 року був поранений. З  квітня 1917 року— генерал-майор 3 жовтня призначений — начальником 16-ї піхотної дивізії 6-го армійського корпусу.
           З травня  до 29 жовтня 1918 року — начальник 16-ї пішої дивізії Армії Української Держави. 28 грудня 1918 року подав прохання про зарахування в Дієву армію УНР, але побажав служити в Одесі, яка на той час вже була зайнята військами Антанти та білими. Того ж дня виїхав до Одеси. 
         З початку 1919 року у резерві Збройних Сил Півдня Росії. З 8 листопада 1919 року — командувач 8-ї Донської пластунської бригади. З 25 березня 1920 року — у резерві командного складу армії генерала Врангеля. У жовтні 1920 року залишився у захопленому червоними Криму. Подальша доля невідома.

123.	Смовський Кость Авдійович — полковник Армії УНР
         21 травня 1892 (або 1884 р.) року Лохвицького повіту, Полтавської губернії, його матір є уродженкою Кубані, а батько — полтавським козаком. У 1913 закінчив Михайлівське артилерійське училище. У роки Першої світової війни на фронті, командир кінно-гірської гарматної батареї.
         На початку 1917 командував запасною гарматною батареєю у Москві, від якої був делегатом на III Всеукраїнському військовому з'їзді. Був обраний делегатом до Одеси на переговори про українізацію Одеського військового округу. З 22 листрпада 1917 року — викладач з практичного обслуговування гармат у 2-й Українській юнацькій школі. З січня 1918 року — командир батареї Гайдамацького Коша Слобідської України військ Центральної Ради. З 25 березня  — помічник острозького повітового коменданта. З 05 жовтня — командир 1-ї гарматної батареї Окремого Чорноморського Коша Армії Української Держави. З 24листопада 1918 року — командир 1-го гарматного полісу Окремого Чорноморського Коша військ Директорії. З 11лютого 1919 року — командир 5-го кінного Кінбурнського полку 2-ї кінної дивізії Дієвої армії УНР. З 21 квітня — командир 29-го кінного дієвого полку, який 29 травня було згорнуто в Окремий кінний дивізіон, а 4 липня — розгорнуто у 1-й кінний полк (з 9 липня 1919 р. — 2-й кінний полк) ім. М. Залізняка Дієвої армії УНР. З 19серпня — помічник командира 2-го кінного полку ім М. Залізняка та член ремонтної комісії з поповнення армії кінським складом 3 6 по 21 грудня 1919 року брав участь у Першому Зимовому поході, згодом повернувся на польську територію, де був інтернований польською владою. Навесні 1920 року служив у 6-й Січовій дивізії Армії УНР. З 23 липня 1920 року — командир 1-го кінного ім М. Залізняка полку Армії УНР. З 13 серпня 1920 року — т.в.о. командира 1-ї бригади Окремої кінної дивізії Армії УНР, одночасно був командиром 1-го кінного полку ім М. Залізняка. З 13 квітня 1921 року — помічник комбрига 1-ї Окремої кінної дивізії Армії УНР. Влітку 1921 року був усунутий з посади після з'ясування атестаційною комісією відсутності офіцерського звання до служби в українській армії.
         З 1921 року жив на еміграції у Польщі. З 1928 року — контрактний офіцер польської армії, служив у 11-му уланському полку (Цеханів). Отсаннє звання у польській армії — майор. Брав участь у Німецько-польській війні 1939 р, потрапив до німецького полону. У січні 1940 р. за сприяння Військового міністерства УНР в еміграції був звільнений з полону.
У 1941 році вступив на службу до німецької армії. У 1942 р. був українським командиром 118-го батальйону шуцманшафту, який брав участь у боях проти радянських партизан. У подальшому служив в інших українських військових формаціях. З березня 1945 році був приділений до штабу Української національної армії. 08–09 травня 1945 року від імені командування Української національної армії вів переговори з командувачами американських та англійських військ про інтернування УНА на контрольованій ними території. З 1945 року — на еміграції у Західній Німеччині, один із ініціаторів створення Спілки українських вояків. З 1950 року — у США. Помер у Мінеаполісі 8 березня 1960 р.

124.	Станімір Осип — сотник УГА і армії УНР
          Народився 21 квітня 1890 року в селі Ладичин Тернопільського повіту, (тепер Теребовлянського району).  Закінчив Тернопільську гімназію  в 1912 році, однорічну старшинську школу в м. Ґрац  в 1913 році. У 1913–1914 навчався на правничому факультеті Львівського університету. У роки Першої світової війни 1914-18 служив в австрійській армії. 14 лютого 1915 потрапив у російський полон, після лютневої революції 1917 повернувся до Австрії, воював на Італійському фронті (поручник, сотник). Під час українсько-польської війни 1918-19 — сотник УГА. З грудня 1918 командував бойовою групою «Городок», пізніше — другим куренем 8-ї Самбірської бригади УГА.
          Наприкінці серпня 1919  року підрозділ Станиміра одним з перших увійшов до Києва. На початку лютого 1920 року в Бірзулі (тепер Подільськ, Одеської області) Станимір увійшов до складу армійського ревкому УГА, який розіслав в галицькі частини наказ про створення на їх базі підрозділів Червоної української галицької армії  (ЧУГА) .У лютому-квітні 1920 року служив в ЧУГА, командував 3-ю армійською бригадою. Наприкінці квітня 1920 року бригада Станимира намагалася приєднатись до Армії УНР, але була оточена і роззброєна польськими військами. Разом з невеликим підрозділом прорвався до армії генерала Омеляновича-Павленка. Служив в 5-й Херсонській дивізії УНР.
          Пізніше в складі групи генерала Антіна Кравса перейшов до Чехословаччини. У 1924 закінчив Торговельну академію у Відні, працював у кооперативних організаціях РСУК Галичини. Зокрема, був начальним директором Бережанського Повітового Союзу Кооперативу. Після Другої світової війни емігрував до Канади. 1966 року вийшли друком спогади «Моя участь у визвольних змаганнях». Помер 13 лютого 1971 року в Торонто. Похований на цвинтарі Парк Лан в Торонто.

125.	Столбовський Ростислав Володимирович — полковник Армії УНР
            Народився 11 серпня 1879 року, походив з дворян. На 1 січня 1909 року штабс-Капітан 15-ї артилерійської бригади в Одесі. Капітан. Учасник Першої  світової війни в лавах тієї ж бригади. Підполковник. На 27.08.1915 командувач 15-ї паркової артилерійської бригади. На 10.11.1915 в тому ж чині командир батареї 15-ї артилерійської бригади. Полковник з 1917. Нагороди: ордени Св. Анни 4-го ст 3-го ст. з мечами та бантом, 2-го ст. з мечами; Св. Станіслава 2-й ст. з мечами; Св. Володимира 4-го ст. з мечами та бантом,  3-го ст. з мечами; Георгіївська зброя
           Із грудня 1917 року в Одеській Гайдамацької бригаді - командир Одеської української артилерійської бригади (сформована в Одесі на базі 5-го запасного артилерійського дивізіону російської армії). В ході боїв гайдамаків з більшовиками в Одесі 14 -17 січня 1918 року особовий склад артилерійської бригади заявив про нейтралітет. У 1918 році в армії Української Держави —  полковник, командир 14-го легкого артилерійського полку (5-я легка артилерійська бригада 3-го Одеського армійського корпусу). Подальша доля невідома.

126.	Столиця Іван Іванович — підполковник Армії УНР
           Народився в 1871 році  у місті Ананьїв Херсонської губернії (тепер Одеська область). Останнє звання у російській армії — підполковник. З 9 березня 1920 року служив у 4-й стрілецькій бригаді Армії УНР. Станом на 25 травня 1921 року був призначений до штабу 3-ї Залізної стрілецької дивізії Армії УНР. Помер 18 грудня 1924 року та похований у містечку Уширшки під Перемишлем (Польща).

127.	Ступін Георгій Володимирович — генерал-значковий армії Української Держави
         Народився 22 червня 1860 року в православній родині міста Харків. Освіту здобув в 3-й Харківській гімназії. На військову службу вступив 23 вересня 1877 року. Учасник російсько-турецької війни 1877-1878 років. Закінчив Київське піхотне юнкерське училище. Випущений в 6-й піхотний Житомирський полк. Прапорщик (19.02.1883). Підпоручник (30.08.1884), поручник (30.08.1888), штабс-капітан (15.03.1899), капітан  (06.05.1900).
Учасник російсько-японської війни 1904-1905. Підполковник достроково (19.08.1904) 20-го Східно-Сибірського стройового полку. Полковник (26.11.1906). Командир 18-го піхотного Вологодського полку (з 01.05.1910), з яким вступив в Першу світову війну. Генерал-майор (12.12.1914). На 18 квітня 1915 року - в тому ж чині командувач тим же полком. З 20 квітня 1915 року —  командувач Зведеної піхотної дивізії, незабаром був переведений на посаду командувача 2-ї прикордонної Заамурского піхотної дивізії. Генерал-лейтенант (20.10.1916) із затвердженням на посаді начальника дивізії. Командир 7-го Сибірського армійського корпусу (25.10.1916-18.04.1917). В кінці 1916 Георгій Володимирович Ступін був призначений командиром 7-го Сибірського армійського корпусу. З 18 квітня 1917 року - командувач 9-ю армією. Нагороди: ордени Св. Георгія 4-го та 3-го ступенів, Св. Станіслава 2-го та 1-го ступенів з мечами, Св. Анни 2-го та 1-го ступенів з мечами, Св. Володимира 4-го ступеню з бантом та 3-го ступеню, Св. Георгія 3-го ступеню.
         11 серпня 1917 був знятий з командування і призначений в резерв чинів при штабі Одеського військового округу, а 5 жовтня цього ж року був переведений в резерв чинів при штабі Київського військового округу. Звільнено від служби 27 жовтня 1917 року. У 1918 році — командир Орденській (Георгіївської) дружини Зведеного корпусу в гетьманській армії. У листопаді-грудні 1918 року Георгій Володимирович Ступін перебував в Києві. Подальша доля невідома.
      
128.	Тарло Борис Павлович  — полковник армії Української Держави
          Народився 5 серпня  1882 році, освіту здобув в 3-му Московському кадетському корпусі та Костянтинівському артилерійському училищі. У 1902 році з училища випущений підпоручником в 14-у артилерійську бригаду. Учасник російсько-японської війни 1904-1905 рр.. У 1912 році отримав звання штабс-капітан та закінчив Миколаївську військову академію. По випуску з академії наказом по Генеральному штабу прикомандирований до 16-го стрілецького полку на 1 рік для командування ротою. 
        Учасник світової війни. У 1915 році капітан, старший ад'ютант штабу 5-й Донський козачої дивізії, штаб якої знаходився в Одесі, в цуй час викладав військові дисципліни в Одеському військовому училищі. У 1916 році підполковник, старший ад'ютант відділення генерал-квартирмейстера штабу 7-ї армії. У 1917 році полковник. Нагороди: ордени Св. Станіслава 3-го та 2-го ступенів; Св. Анни 4-го та 3-го ступенів.
        З 1918 року в армії Української Держави, призначений начальником навчально-мобілізаційної частини штабу 1-ї кінної дивізії в Одесі. На 1918 рік полковник, в тій же посаді. Після падіння режиму гетьмана П.П. Скоропадського - учасник Білого руху в складі Білої армії, в відділі генерал-квартирмейстера штабу Добровольчої армії. З літа 1919 року начальник штабу 2-ї Кубанської окремої козачої бригади. На літо 1920 був у Російській армії. Подальша доля невідома. 

129.	 Тобілевич Микола Миколайович  — підполковник Армії УНР     (1 ряд, другий зліва)
        Народився 26 березня 1897 року у Прилуцькому повіті Полтавської губернії.  Син українського режисера Миколи Карповича Садовського (Тобілевича) та актриси Євгенії Базилевської. З 1910 року юнак навчався у Прилуцькій гімназії, а потім у Єлисаветградському кавалерійському училищіі, яке закінчує в 1917 році прапорщиком.
           В буремні роки Української революції (1917 – 1921) боротьба за УНР тривала кожен день, досить часто зі зброєю в руках. Одразу після приходу до влади гетьмана Павла Скоропадського, у 1918 році, Микола Тобілевич призначається молодшим старшиною кінного дивізіону при Головному управлінні Генерального штабу Української держави. Через півроку 21-річний військовик – командир сотні кінно-гонецького полку Головного управління Генерального штабу армії Української держави. В період Директорії, з лютого 1919-го, він командує сотнею Лубенського кінного полку, а у квітні призначений старшиною для доручень командувача Східного фронту Дієвої армії УНР генерал-хорунжого Всеволода Змієнка. Через два місяці знову командування, але тепер вже сотнею 2-го кінного полку ім. Максима Залізняка армії УНР. Команлиром полку був син відомого історика і композитора Миколи Аркаса полковник армії УНР Микола Миколайович Аркас. В серпні-жовтні 1919 року полк отримав наказ  наступати на Одесу. Дійшовши до станції Роздільна, залізничний ешелон, на якому рухався полк, був захоплений козаками отамана Божка. На той час командир полку передав командування заступнику,  бо його підкосив сипний тиф. Зовнішній вигляд козаків Божка нагадував театральних артистів. Сотник Тобілевич тут же констатував, що добра половина цього букета була одягнена в реквізит трупи його батька, Миколи Карповича Садовського. Саме на цей реквізит з місяць перед тим вольниця Божка вчинила молодецький «нальот», щоб як слід приодягтися.
          Протягом чотирьох днів старшин полку водили на допити, більше схожі на виставу, де їх намагалися залякати розстрілами, аби вони перейшли на бік отамана Божка. До хворого полковника допустили його дружину, яка опікувалася чоловіком. На п’ятий день о десятій вечора на вокзалі почувся гамір, вигуки й біганина. На головному шляху, не доїжджаючи кількох сажнів до перону, пихкав петлюрівський бронепотяг. «Запорожці», без жодного пострілу, кинулися врозтіч і зникли в нічному мороку. Свою потягову «Січ» залишили напризволяще.
          А потім Микола опиняється в іншій армії, теж українській, але приналежності до роду військ не змінює. Завзятий кавалерист (цьому сприяла ґрунтовна освіта в Єлисаветградському училищі) з 30 квітня 1920 року стає  молодшим старшиною 2-го Галицького кінного полку УГА. Влітку того ж року призначається старшиною для зв’язку при частинах польської армії, а восени – сотником (капітаном) генерал-квартирмейстерства Генштабу армії УНР.
           Після відступу української армії за річку Збруч Микола Тобілевич, прямуючи через Львів, потрапляє до табору інтернованих вояків у Каліші (Польща). Там, за колючим дротом, активізується культурне життя: уродженець Новоархангельська Євген Маланюк організовує літературний часопис «Веселка», починає діяти драматичне товариство імені М. Садовського. В Ужгороді він зустрічається зі своїм батьком, якому довелося тимчасово виїхати за межі тогочасної України, та… майбутньою дружиною Євгенією Гладиковою. Утрьох вони дісталися до Праги. В листопаді 1921 року М. Тобілевич брав участь у Другому Зимовому поході. Згідно з наказом Головної управи Війська УНР йому було присвоєно звання підполковника. За порадою державного діяча УНР Д. Антоновича у 1923 році вступив на філософський факультет Українського вільного університету в Празі.
          В еміграції він листувався з рідними (М. Садовським, Є. Базилевською, С. Тобілевич), які проживали в окупованій більшовиками Україні. Епістолярна спадщина зберігається в рукописному відділі Інституту літератури імені Т.Г. Шевченка НАН України та МТМКУ (музей театрального, музичного та кіномистецтва України) і є цінним джерелом для істориків. З неї можна зробити висновок, що між сином та батьком були дружні стосунки, підтримував він його не лише порадами, а й матеріально. Зокрема, в одному із листів М. Садовський пише: «Ти питаєш, чи не важко мені буде підтримати тебе на три… місяці? Про те і не думай. Я ще здатний оскільки до праці, що можу заробить, а ти у мене один, про що ж річ?  По цій адресі, що ти прислав, я негайно пошлю гроші в одно місце 30, а в друге 15 карбованців, разом вийде 45 карбованців, сиріч 22 доллари». Однією з адрес, куди надсилалися кошти з Києва, було село Глодоси Злинського району Зінов’євської округи, де проживали батьки відомого учасника Української революції, хорунжого армії УНР Фотія Мелешка. Справа в тому, що він був репетитором Тобілевича-молодшого із загальноосвітніх предметів і знайшов спосіб допомогти своїм рідним, домовившись таким чином про оплату своєї праці. У 20-х роках минулого століття Микола одночасно навчався і на робітничій спеціальності. Це підтверджується у листі М. Садовського до сина: «Взагалі, ти добре оце надумався повчитись на фабриці на механіка. Доктор філософії одно, а механік до того в додаток – ще краще…».
          Підполковник армії УНР М. Тобілевич був співзасновником та провідним членом української громадсько-політичної організації «Легія Українських Націоналістів», що діяла у 1925-1929 рр. і стала однією з засновниць Організації Українських Націоналістів (ОУН). З 1927 року Легія почала видавати свій друкований орган – місячник «Державна Нація». Центр ЛУН перебував у м. Подєбради (Чехословаччина) і гуртувався навколо Української господарської академії, студенти та викладачі якої, наддніпрянські українці, становили більшість організації. 
         Доктор філософії Микола Тобілевич – член ОУН (Організації Українських Націоналістів) від першого дня її заснування у 1929 році. З початком німецько-радянської війни у складі похідних груп ОУН(м) він прямує до «Великої України». У Києві разом із    О. Ольжичем, М. Зеровим, Т. Осьмачкою, О. Телігою, Ю. Шевельовим бере участь у налагодженні діяльності товариства «Просвіта». У період німецького окупаційного режиму стає головою громадської організації «Просвіта» (Київ). Окрім відзначення шевченківських дат, вшанування пам’яті учасників Другого Зимового походу армії УНР, учасники цієї організації під «прикриттям» просвітництва намагалися в міру своїх сил і можливостей допомогти містянам, яких радянська влада залишила напризволяще. В 1943 році організацію було закрито через її зв’язок з націоналістичним підпіллям.
          Після Другої світової війни Микола Миколайович Тобілевич залишається в Чехословаччині, продовжує працювати та публікуватися в еміграційних виданнях. Учасник національно-визвольної боротьби українців за власну державність і затятий націоналіст помер 18 грудня 1963 року в Празі, похований на Ольшанському цвинтарі.

130.	 Трутенко Валентин Максимович — генерал-хорунжий Армії УНР
Народився 	12 березня 1881 року в Звенигородці на Київщині. Закінчив Володимирський Київський кадетський корпус, у 1901 — Київське піхотне юнкерське училище, пізніше — Миколаївську академію Генерального штабу. Службу почав у 176-му Переволоченському полку, що розташовувався у Звенигородці. Станом на січень 1909 року служив у 175-у Батуринському полку, що знаходився в Умані. У роки Першої світової війни 1914-18 — на Західному фронті. 20 листопада 1915 за проявлену хоробрість його нагороджено Георгіївською зброєю. У 1916 - командир 175-го піхотного Батуринського полку, підполковник. За участь в бойових операціях під час Першой світової війни отримав п’ять військових нагород Російської імперії.
Після Лютневої революції 1917- організатор українського військового з'їзду Західного фронту у Ризі, здійснював українізацію частин 12-ї російської армії. У листопаді 1917 очолив і привів на Чернігівщину українізований Батуринський полк, який взимку 1918 брав участь у боях з більшовицькими військами.
За Гетьманату командував частинами на Катеринославщині й Черкащині. Під час антигетьманського повстання виступив на боці Директорії УНР. Був призначений начальником Могилів-Подільської юнацької школи. З грудня 1919 — помічник командира 3-ї Залізної дивізії, а під час Першого зимового походу 1919-20 виконував обов'язки командира 3-ї Залізної В. Ольшевський передав командування дивізією Трутенку. Новопризначений комдив після довгих вагань по нараді у Чорториї таки дав згоду вирушити у Перший Зимовий похід. 26 грудня «залізні» розбиті білогвардійцями. З вцілілих формувань дивізії утворено 3-й кінний полк під керівництвом  полковника Стефанова. На початку січня 1920 Трутенко призначений комендантом Липовецького повіту. У квітні-травні командував повстанським відділом, з травня згідно з наказом проводив агітаційну роботу в Ананіївському та Балтському повітах. З серпня працює помічником начальника Кам"янець-Подільської Спільної юнацької школи. Учасник боїв на більшовицькому фронті восени 1920. З листопада 1920 перебував серед військовиків інтернованих частин Армії УНР у Польщі, начальник Спільної юнацької школи (1922). Нагороджений відзнакою «Залізний хрест». У 1924 після ліквідації таборів виїхав у Німеччину, де приєднався до угруповання гетьмана П.Скоропадського. Обирався отаманом Українського Вільного Козацтва (УВК), був військовим аташе гетьманського екзильного уряду в Німеччині.
Після Другої світової війни деякий час перебував у німецькому таборі Міттенвальді. У 1948 емігрував у Чилі. Помер у Сантьяго	30 січня 1953 року.


131.	Тютюнник Юрій Йосипович   — генерал-хорунжий Армії УНР
       Народився 20 квітня 1891 року, походив з селян села Будищі Звенигородського повіту Київської губернії. Нащадок Т. Г. Шевченка за жіночою лінією. Закінчив Уманське сільськогосподарське училище. У 1913 році був мобілізований, служив рядовим у 6-му Сибірському стрілецькому полку (Владивисток), у складі якого брав участь у Першій світовій війні. У жовтні 1914 року був поранений, після одужання закінчив Горійську школу прапорщиків (жовтень 1915 р.), повернувся до 6-го Сибірського полку. Був ще раз поранений. З 1916 року служив у 32-му піхотному запасному полку у Сімферополі. Останнє звання у російській армії — прапорщик.
         На початку квітня 1917 року заснував у 32-му піхотному запасному полку Український військовий клуб, який незабаром перетворився на 1-й Сімферопольський полк ім. гетьмана П. Дорошенка. Брав участь у II Всеукраїнському військовому з'їзді як делегат від українців Сімферопольської залоги. Від з'їзду був обраний членом Центральної Ради. У листопаді—грудні 1917 року — комендант військової в'язниці Києва та гауптвахти Київської залоги. З 29 грудня — член Політичної Ради при Генеральному Військовому Секретарстві Центральної Ради. У січні 1918 року повернувся до рідного села Будищі на Звенигородщині для організації Вільного Козацтва. Навесні  на чолі козацьких загонів брав участь у роззброєнні збільшовичених частин російської армії, що поверталися з фронту Першої світової війни. З березня 1918 року — уповноважений Військового міністерства УНР по демобілізації на Звенигородщині. Влітку — один із керівників Звенигородсько-Таращанського повстання, був заарештований гетьманською владою, перебував на гауптвахті. У ніч з 13 на 14 грудня організував повстання на гауптвахті, у результаті якого в'язні захопили частину Києва та дали змогу військами Директорії увійти до міста. Відмовився від співробітництва з УНР, оскільки орієнтувався на боротьбистів, які прагнули порозуміння з більшовиками.
          З 1 лютого 1919 року за постановою ЦК партії боротьбистів та за погодженням з командуванням Українського фронту Червоної армії — начальник штабу 1-ї бригади (яку очолював отаман Нечипір Григор'єв) 1-ї Задніпровської дивізії РСЧА. Від 6 до 20 квітня 1919 р — комендант м. Одеси, одночасно — командир 1-ї бригади 6-ї Української радянської дивізії, яка розгорталася з загонів отамана Григор'єва. Підтримав повстання Горигор'єва проти радянської влади, 9 травня  на чолі двох полків своєї бригади зайняв Катеринослав. Наприкінці травня, після поразки повстання, з невеликим загоном у 150 чоловік пішов на з'єднання з Дієвою армією УНР, по дорозі загін збільшився до 2 тисяч повстанців. Після з'єднання 13–14 липня з Дієвою армією УНР загін було переформовано у Київську групу Дієвої армії УНР, яка складалася з 5-ї та 12-ї Селянських дивізій. Ю. Тютюнник залишився командувачем цієї групи. Був одним із ініціаторів та керівників Першого Зимового походу: з 5 грудня — заступник командувача Дієвої армії УНР М. Омеляновича-Павленка з виконанням обов'язків начальника Збірної Київської дивізії. З 6 травня 1920 року — начальник 4-ї Київської стрілецької дивізії Армії УНР. З 5 жовтня — генерал-хорунжий. З весни 1921 року — член Вишої військової ради УНР. У 1921 р. — керівник Партизансько-Повстанського штабу та командувач Української повстанчої армії, на чолі якої брав участь у Другому Зимовому поході 4 –19 листопада 1921 року. Після поразки походу з невеликим загоном пробився до Польщі.   На еміграції жив у Львові.
        17 червня 1923 року повернувся в Радянську Україну, деякий час викладав у Харківській школі Червоних Старшин, працював секретарем-інспектором Всеукраїнського державного акціонерного товариства. Співробітничав з Всеукраїнським фотокіноуправлінням, співавтор сценарію до фільму «Звенигора». Зіграв самого себе у художньому фільмі «ПКП». 12 лютого 1929 року був заарештований у Харкові. 3 грудня 1929 року був засуджений Колегією ОДПУ до розстрілу. Рішення Колегії ОДПУ не призначило дату виконання вироку, а містило вказівку про здійснення страти за особливим розпорядженням. Був страчений майже через рік по тому, 20 довтня 1930 року..

132.	Удовиченко Олександр Іванович —  генерал-хорунжий армії УНР 
        Народився в Харкові в родині російського офіцера походженням із селян Орловської губернії, який дослужився до чину підполковника і дворянського звання. Мав старшого брата Миколу, - військового топографа, підполковника російської армії, потім генерала-хорунжого армії УНР. До 1917 мав прізвище Удовидченко.
          Виховувався в дитячому притулку принца Ольденбурзького. Закінчив Військово-топографічне училище в 1908 році, служив у корпусі топографів російської армії. На початку Першої світової війни переведений до 129-го Бесарабського полку, у складі якого брав участь у бойових діях, був поранений. У 1917 закінчив перший прискорений курс Миколаївської військової академії в Петрограді. У 1917 році — старший ад'ютант штабу 21-ї піхотної дивізії і старший ад'ютант штабу 3-го Кавказького корпусу, штабс-капітан. 
Після Лютневої революції брав активну участь в українському національному русі, у тому числі у з'їзді воїнів-українців 3-ї армії і в I і II Всеукраїнських військових з'їздах. У серпні-вересні 1917 року — голова української ради 3-го Кавказького корпусу, брав участь в українізації частин     3-го Кавказького корпусу й очолював Українську корпусну раду. Після погроз з боку більшовиків був змушений виїхати в Київ.
         З жовтня 1917 року — військовий радник Симона Петлюри.  На  початку 1918 року як начальник штабу Гайдамацького Коша Слобідської України відзначився у боях за Арсенал у Києві. З 12 березня по 1 квітня 1918 року — командир 3-го Гайдамацького полку армії УНР. Потім — помічник начальника розвідувальної частини оперативного відділу Української держави. У червні 1918 року підвищений до рангу полковника. З 31 жовтня 1918 року— голова відділу з формування Окремої армії при Головному управлінні Генерального штабу Української держави.
         З 26 грудня 1918 року — генерал-квартирмейстер Холмсько-Галицького фронту військ Директорії, потім — Правобережного фронту Дієвої армії УНР. З березня 1919 року — начальник штабу Гуцульського коша Дієвої армії УНР. З 6 червня 1919 року — начальник 16-го піхотного загону Української Галицької армії, сформованого з наддніпрянських частин. 17 червня 1919 року загін був перейменований у 3-ю Окрему стрілецьку дивізію (потім 3-а Залізна піхотна дивізія — одна з найбоєздатніших частин армії УНР). У липні 1919 року відзначився як командир Третьої Залізної Стрілецької Дивізії у  боях під Вапняркою.
          У жовтні 1919 захворів на тиф, потрапив в полон до денікінців. Утримувався в Одесі. У листопаді 1919 Галицька армія стала союзницею Збройних сил Півдня Росії. В кінці січня - початку лютого 1920 року Удовиченко входив до складу делегації УГА, яка брала участь в переговорах з одеськими представниками Антанти, на яких обговорювалася можливість УГА, заручившись підтримкою англійського військового флоту, організувати оборону Одеси від більшовиків (в обмін на передачу влади в регіоні від Збройних сил Півдня Росії до галичан). Оборона Одеси і вся влада в регіоні були передані УГА, проте через дві доби союзники евакуювалися і Червона Армія захопила місто.           
          Генералу Удовиченку вдалося вирватися від білих і дістатиись до Могилева-Подільського. Він відновив Третю Залізну Стрілецьку дивізію, якою командував до відступу Армії УНР за Збруч в листопаді 1920 року. З грудня 1920 року — генеральний інспектор армії УНР. З 5 жовтня 1920 року — генерал-хорунжий. 
           З весни 1921 року — член Вищої військового ради УНР. У 1924 році переїхав з табору в Каліші до Франції, де працював робітником на шахтах. Через рік, після закінчення контракту, залишився там жити. У Франції включився в громадську і комбатантську працю: голова Товариства вояків УНР в еміграції, з 1953 року голова Європейської Федерації Українських Військових Організацій; міністр військових справ Виконавчого Органу Української Національної Ради і віце-президент уряду УНР в екзилі (1954 — 1961 роки). Автор книг «Україна у війні за державність» (Вінніпеґ, 1954) і «Третя Залізна дивізія» (Нью-Йорк, 1971). Помер і похоронений на хуторі Ля Парк Мантенан під Парижем. Нагороджений Хрестом Симона Петлюри (1932) та Воєнним хрестом (УНР) (1961)

133.	Феденяк-Білинський Іван Федорович — генерал-хорунжий Армії УНР
          Народився 26 червня 1861  року в Одесі, в 1883 році закінчив Одеське піхотне юнкерське училище (1883), служив у 13-му стрілецькому батальйоні (Одеса). Брав участь у Китайському поході 1900–1901 рр. Закінчив Офіцерську стрілецьку школу. З 26.02.1905 р. — підполковник 13-го стрілецького полку (Одеса), у складі якого брав участь у Першій світовій війні. Останнє звання у російській армії — генерал-майор. Нагороджений орденами Св. Станіслава 2 ст.,  Св. Анни 2 ст. та Св. Володимира 4 ст.
          З грудня 1918 р. — начальник 13-ї пішої дивізії військ Директорії. Станом на 26 січня 1919 року — в.о. начальника 7-го Харківського корпусу Дієвої армії УНР. З 2 ьерезня — начальник Новоград-Волинської групи військ Дієвої армії УНР. До 18 березня — начальник Коростенської групи. У подальшому — комендант Новограда-Волинська. З 07 травня до кінця травня 1919 року — начальник 1-го Дієвого корпусу Дієвої армії УНР. З 21 беоезня 1920 року — начальник запасної бригади у Бресті (згодом — 6-та запасна бригада Армії УНР). З 18 травня — начальник 7-ї запасної бригади Армії УНР, що мала бути сформована у Києві. Після відступу українських військ з Києва 12 червня 1920 року потрапив в полон до Червоної армії, розстріляний в 1920 році в Одесі.

134.	Фурман Володимир Костянтинович  —  підполковник армії Української Держави
          Народився в 1872 році, закінчив Єлисаветградське кавалерійське училище 1895 корнетом. Випущений в 19 драгунський Кінбурнський полк. В 1904 році закінчив Військово-юридичну академію. Ротмістр (з 1907). Служив на адміністративних посадах в Управлінні завідуючого пересуванням військ Санкт-Петербурзько – Московського району, потім в Раді Державної Оборони та в Міністерстві шляхів сполученння. З початком Першлї світової війни призваний на військову службу та призначений військовим слідчим Одеського військового округу, підполковник. 
         В 1918 році перебував в Армії Української Держави; військовий старшина, 20 листопада призначений на посаду судді з особливих доручень Катеринославського військового суду із зарахуванням по військово-судовому відомству. Після антигетьманського перевороту у Збройних Силах Півдня Росії; з 13 Березня. 1919 слідчий Новоросійського ділянки судово-слідчої комісії при штабі військ Терско-Дагестанського краю, потім помічник військового прокурора Одеського військово-окружного суду. У Російській Армії помічник військово-морського прокурора Севастопольського військово-морського суду до евакуації Криму. Полковник. В еміграції в Югославії. Помер 30 червня 1939 року в містечку Подсуседе (поблизу Загреба). 

135.	Халаїм Михайло Сергійович  — командир куреня Дієвої армії УНР
         Народився 8 листопада 1896 року, походив з селян Балтського повіту Подільської губернії. Витримав іспит на звання однорічника при реальному училищі Товариства приказчиків Одеси. 7 серпня 1915 року був зарахований рядовим до 47-го піхотного запасного батальйону. 8 жовтня 1916 року закінчив 3-тю Київську школу прапорщиків, вийшов прапорщиком до 82-го запасного піхотного полку. Останнє звання у російській армії — підпоручник.
         З 9 лютого 1918 року — командир сотні 2-го Запорізького куреня (з 15 березня — 2-го Запорізького полку) військ Центральної Ради, згодом — Армії Української Держави та Дієвої армії УНР. Учасник Першого Зимового походу: командир 1-го (Республіканського) збірного куреня збірної бригади Запорізької дивізії Дієвої армії УНР. Загинув 24 березня 1920 року у бою у с. Піщаному (Уманській повіт Київської губернії) неподалік від свого рідного села.

136.	Ходорович Микола Олександрович  — генеральний значковий Армії Української Держави.
         Народився 6 грудня 1857 року в Києві. Закінчив Київське реальне училище, 2-ге військове Костянтинівське училище в 1879 році, вийшов прапорщиком до лейб-гвардії Литовського полку в Варшаві. Закінчив Миколаївську академію Генерального штабу за 1-м розрядом в 1890 році, служив на штабних посадах у Варшавському та Київському військових округах. З 5 квітня 1898 року — полковник. З 30 березня1894 року — начальник штабу 33-ї піхотної дивізії в Києві. З 4 березня 1904 року — командир 165-го піхотного Луцького полку в Києві. З 22 листопада 1904 року — начальник етапу 3-ї Манджурської армії. З 25 лютого 1905 року — генерал-майор. З 7 вересня 1906 р року - начальник штабу військових сполучень Київського військового округу. З 1 червня 1911 до квітня 1916 року— генерал-лейтенант, начальник штабу Одеського військового округу.
          З квітня 1916 до 12 травня 1917 року — командувач Київським військовим округом. Сприяв українському військовому руху в російській армії, за що був усунутий з посади. З 2 липня1918 р. перебував на обліку в Армії Української Держави. У грудні 1918 року в еміграції. Помер 21 липня 1936 року та похований у Празі.

137.	Цапко Іван Павлович  —    козак-кубанець
         Народився 7 вересня 1896 року, нащадок запорозьких козаків, які переселилися на Кубань, мати Неоніла Цапко пізніше переїхала в Слов’янськ на українському Донбасі.  Навчався в початкових класах кадетського корпусу в Одесі, але через хворобу перевівся до Тифліської гімназії, після чого поступив до  Михайлівського військового училища в Тифлісі, яке закінчив в 1915 році. Служив у Кубанському Козачому війську, воював на Кавказькому фронті, тричі був поранений та тричі отримав контузію.  За бойові заслуги отримав звання хорунжого, та дістав російський Георгіївський хрест та французький Воєнний Хрест.
         У 1917 організував на Кавказькому фронті кінну сотню (згодом — курінь) ім. І. Сірка, яка тривалий час була єдиною підтримкою міської влади у м. Батумі. Навесні 1918 на чолі сотні прибув в Україну. Восени 1918 осавул Слобідського Коша Українського Козацтва. У грудні 1918 р. — січні 1919 р. був командиром Старобільського партизанського кінного загону, з яким незабаром перейшов до Добровольчої армії. Воював з більшовиками у складі кубанських козачих частин. У березні 1920 після капітуляції Кубанська армія на Північному Кавказі перед більшовиками разом з полковником Іваном Омеляновичем-Павленком добрався до Дієвої армії УНР, де командував полком кінноти в Окремій Кінній Дивізії. В боях проти більшлвиків отримав ще одне поранення. В листопаді 1920 року разом з військом перейшов польський кордон і потрапив за «дружні польські дроти».  
          В 1921 році поступив на рільничий факультет Краківського університету, а наступного року переїхав до Чехословаччини, де поступив до Вищої технічної школи у Празі. З 1923 року проживав на еміграції у Польщі. з 1942 р. — начальник штабу козацьких військових частин «Українського Вільного Козацтва» УВК, член Української вільної академії наук, З 1950 у США, був активним українським громадським діячем. Урядом УНР в екзилі був підвищений до звання підполковника. Нагороджений Хрестом Симона Петлюри та Воєнним Хрестом. В 1952–1967 рр. — Військовий отаман УВК, в 1960 році став засновником першої станиці УВК у США, 9 вересня 1967 року виступав з доповіддю у Нью-Йоркському відділення Об’єднання колишніх  вояків-українців Америки. А за кілька годин  у нього стався серцевий напад  Наступного дня він помер, похований у м. Нью-Йорку на українському цвинтарі Бавн-Бруці.

138.	Цимбалюк  Михайло Пилипович — підполковник Армії УНР.
          Народився 8 листопада 1892 року в Черкасах. Закінчив 5-ту Одеську чоловічу гімназію, в грудні 1915 року Житомирську школу прапорщиків, служив у 145-й піхотній Воронізькій дружині в Києві. Останнє звання у російській армії — поручник.
           З листопада 1917 року — старшина Київського вартового полку військ Центральної Ради. З 10 березня 1918 року — ад'ютант командира 1-го Запорізького полку Армії УНР. З серпня  — начальник постачання 1-го Запорізького полку Армії Української Держави, Дієвої армії УНР. З 31 листопада 1919 року — помічник інспекторської господарчої частини штабу 6-ї Запорізької дивізії Дієвої армії УНР.
          У грудні 1919 рооку потрапив до більшовицького полону, де 18 лютого 1920 року ЧК винесла вирок про ув'язнення в концтаборі «до закінчення громадянської війни». Втік з полону. Прибув у розпорядження штабу Армії УНР. З  червня 1920 року — старшина 2-го Запорізького кінного полку Окремої кінної дивізії Армії УНР. У 1920—30-х роках жив на еміграції у Польщі. Подальша доля невідома.

139.	 Чекаров Петро   Григорович  —  хорунжий  Армії УНР
         Народився 5 травня 1901 року в містечку Гросулове Тираспольського повіту Херсонської губернії (тепер смт Велика Михайлівка на Одещиці) в родині болгарського емігранта Чокарова Григорія Мариновича та українки Євдокії Петрівни Райцулової. В 1917 році закінчив двокласну школу в рідному містечку і почав прицювати помічником секретаря мирового судді. Восени 1919 року вступив до українського війська, 18 вересня 1920 року поступив до Спільної юнацької школи в Станіславові (Івано-Франківськ), яку закінчив наприкінці квітня 1922 року. Разом з військовою  школою був інтернований до табору поблизу м. Каліш. Продовжив навчання при таборовій українській гімназії ім. Тараса Шевченка, яку закінчив в 1924 році. Був учасником Українського хору сотника Дмитра Котка. Отримавши атестат, нелегально перетнув кордон і потрапив до Чехословаччини, де наступного року вступив на лісове відділення агрономічно-лісного факультету Української господарської академії  в Подєбрадах. Дипломну роботу «Сосна, її властивості сільськогосподарські та фізичні» виконав «задовольняюче, а дипломний іспит склав з успіхом добрим».  
       Після закінчення академії працював за фахом у різних лісництвах Болгарії, яку вважав своєю «друглю батьківщиною – по батьку», вважаючи «першою – Україну, де народився й зріс в любові до краю милого». Створив «Українське культурне об’єднання» в Бургасі. Несприятливі кліматичні умови змушують Петра  переїхати до Софії, а потім до Відіна, родинного міста дружини. , де в 1933 році він стає засновником «Української громади».  Наступного року переїздить до села Ковачовіца на посаду кмета (керівника громади села в Болгарії – схоже на посаду сільського голови), а наступного року с інше село – Гара-Пірін, на таку ж посаду. В січні 1936 року склав державний іспит і отримав призначення на посаду інженера-лісовода. Але доля розпорядилась по своєму. В квітні Петрові Чекарову стало зле, лікар направив до лікарні. Зе 4 квітня не витримало надірване серце. Похований на Софійському цвинтарі «Орлоніовці».

140.	 Шабельський Ян (Іван) Казимирович  — козак Армії УНР
         Народився 27 квітня 1897 року в Одесі в польській родини Казимира та Катерини Шабельських.  З 1910 по 1918  р.р.     навчався    в   Одеському комерційному училищі         Г.Ф. Фейга. Одразу став студентом нововідкритого Одеського сільськогосподарського інституту та одночасно працював рахівником губернського хліббюро. 
         З приходом до Одеси в 1919 році більшовиків переїхав до родичів на Поділля для продовження освіти, але захворів на плямистий тиф, лікувався в Станиславові (Івано-Франківськ), після одужання влітку 1920 року вступив до 6 Січової дивізії Армії УНР. В листопаді разом з військом перейшов польський кордон, був інтернований в таборі Стрілків, де брав участь в Українській студентській громаді ло липня 1924 року. Наступного року вступив на економічне відділення   економічно-кооперативного факультету Української господарської академії  в Подєбрадах. Яку закінчив в липні 1929 року. Дипломну роботу  захистив «з успіхом дуже добрим». 
           Після закінчення академії працював у Словаччині на приватних будівельних установах та службовцем в банку Ужгорода в 1939 році. В 1936 році одружився з Марією Гебей, але дітей не було. Надавав пожертву на проведення Конгресу українських націоналістів у відні в 1929 році, брав участь в діяльності Ліги українських націоналістів. 
          У повоєнний час жив у Мюнхені, брав участь в «Товаристві абсольвентів УГА», згодом переїхав до США, де брав участь в 10-й та 12-й зустрічах випускників УГА.  Був секретарем засідання Політичної ради Українського конгресового комітету  Америки 12лютого 1972 року. Помер 31 серпня 1977 року в Джерзі-Сіті, США, похований на українському цвинтарі в Бавн-Бруці.
 
141.	Шайбле Олександр Якович —начальник Головного управління Генерального штабу УНР
         Народився 18 січня 1878 року в Аккерманському повіті Бессарабської губернії (тепер Білгород-Дністровський район Одеської області). За походженням — ельзаський німець. Закінчив Кишинівське реальне училище, Київське піхотне юнкерське училище в 1900 році, вийшов підпоручиком до 2-го піхотного Софійського полку в Смоленськ. Закінчив Миколаївську академію Генерального штабу за 1-м розрядом в 1907 році, служив на штабних посадах в Омському та Іркутському військових округах. З 8 грудня 1914 року — штаб-офіцер для особливих доручень штабу 28-го армійського корпусу. З 21 травня 1915 року — начальник штабу 60-ї піхотної дивізії.        З 6 грудня 1915 року — полковник. З лютого 1917 року — командир 315-го піхотного Глухівського полку. З осені 1917 року  — генерал-майор, в.о. командувача 23 армійського корпусу.
           3 16 березня 1918 року — член комітету з утворення української армії Військового міністерства УНР, у подальшому — член Військово ученого комітету Військового міністерства Української Держави. З 21 січня1919 року — начальник 2-го генерал-квартирмейстерства штабу Дієвої армії УНР. З лютого 1919 року — начальник Головного Управління Генерального штабу Дієвої армії УНР. У листопаді 1919 року переїхав до Одеси, де захворів на важку форму тифу. Помер від тифу в одеському шпиталі 23 грудня 1919 року, був похований на військовому відділенні Нового цвинтаря.

142.	Шеллер Олександр Матвійович — командир полку Дієвої армії УНР.
        (Дата народження та дата смерті не відомі). 
Станом на 1 січня 1910 року — штабс-капітан 16-го стрілецького полку (Одеса). На початку Першої світової війни потрапив до австро-угорського полону. Останнє звання у російській армії — капітан.
           У 1918 році — командир куреня 4-го козацько-стрілецького (Сірожупанного) полку Армії Української Держави. У грудні 1918 року — командир 2-го Сірожупанного полку військ Директорії. З 13 квітня 1919 року — командир 4-го Сірожупанного полку Дієвої армії УНР. У травні 1919 року — командир окремого партизанського загону у складі Холмської групи Дієвої армії УНР. Подальна доля не відома.

143.	  Шепель Яків Матвійович — сотник Армії УНР
         Народився 23 листопада 1894 року, походив з селян села Вонячин Літинського повіту Подільської губернії (тепер Літинський район Вінницької області). У 1912–1915 рр. навчався на юридичному факультеті Новоросійського університету в Одесі. З 3-го курсу був мобілізований до російського війська. Закінчив Оренбурзьку школу прапорщиків. Восени 1915 року був важко поранений на Північному фронті під Ригою. Останнє звання у російській армії — прапорщик.
         Навесні 1919 року сформував у Літинському повіті партизанський загін, з яким воював у запіллі червоних. У липні 1919 року на чолі загону, розгорнутого у 1-шу Подільську повстанчу дивізію, влився до Дієвої армії УНР. Тривалий час командував цією дивізією під час операцій спільно з частинами Української Галицької армії проти червоних та білих військ. З грудня 1919 року — сотник УГА. У лютому 1920 року знову сформував партизанський загін у Літинському повіті та воював проти червоних. 1 вересня  на чолі партизанського кінного відділу влився до Армії УНР та перебував у складі 13-ї бригади 5-ї Херсонської стрілецької дивізії. З 1 жовтня1920 року — командир кадрів 14-ї бригади 5-ї Херсонської дивізії Армії УНР, що мала розгортатися з літинських повстанців. Станом на  12 травня 1921 року перебував у таборах інтернованих українських вояків, очолював кадри 14-ї бригади. 1 липня 1921 року повернувся до Літинського повіту для продовження партизанської боротьби. Отримавши повідомлення про невдачу Другого Зимового походу на чолі загону намагався прорватись на польську територію, але на березі річки Збруч загинув від рук зрадника.

144.	Шпилинський Олександр Опанасович — сотник Армії УНР
            Народився 18 серпня 1894 року в родині колезького асесора м. Полтави. Закінчив Полтавське реальне училище, Олександрівське військове училище в 1915 році, служив прапорщиком 24-го піхотного запасного батальйону. З 27 липня — молодший офіцер 15-го Сибірського стрілецького полку. З 12 липня 1916 року — командир 12-ї роти цього полку. З 28 жовтня 1917 року — штабс-капітан. 20 серпня 1917 року був поранений у бою під Ригою. 22 жовтня 1917 року повернувся до полку після лікування, прийняв командування 2-ю ротою, згодом — 1-м батальйоном. Постановою солдатського комітету свого полку був нагороджений Георгіївським хрестом 4 ступеню. 20 листопада через необхідність лікування залишив полк, що стояв на позиціях під Ригою.
         З 18 листопада 1917 року був зарахований на українську військову службу помічником командира полку ім. С. Наливайка військ Центральної Ради. З 10 січня 1918 — молодший старшира Наливайківської сотні Гайдамацького Коша Слобідської України військ Центральної Ради. З квітня — начальник оперативного відділу штабу Окремої Запорізької дивізії Армії УНР, згодом — Армії Української Держави. У серпні був звільнений з військової служби. З 20 грудня  — начальник штабу 2-ї пішої дивізії військ Директорії. 
         З березня 1919 оку був приділений до оперативного відділу штабу Запорізького корпусу Дієвої армії УНР. Був членом місії Південно-Східного фронту Дієвої армії УНР до Румунії. З 15 травня — в.о. начальника штабу 7-ї Запорізької дивізії Дієвої армії УНР. З 3 червня— начальник оперативного відділу штабу 7-ї Запорізької дивізії, з липня — начальник штабу 7-ї Запорізької дивізії Дієвої армії УНР. 29 жовтня 1919 року захворів на тиф та залишився у містечку Станіславчик, де був захоплений білогвардійцями і вивезений до Одеси.
        З 10 січня 1920 року — начальник команди полонених вояків Дієвої армії УНР, що охороняла вагони генерала Леша — голови слідчої комісії Збройних Сил Півдня Росії з розслідування зловживань серед білих військ. 1 лютого втік з Одеси. 7 лютого  на станції Роздільна вступив до Української Галицької армії, був відправлений до начальної команди УГА у  Балту. 30 лютого був виданий командуванням УГА більшовикам та мобілізований до Червоної армії. 13 березня  втік вже від червоних та 15 березня  у м. Голта  приєднався до Збірного Запорізького полку Дієвої армії УНР, під час рейду полку у Першому Зимовому поході.
        З 15 березня — начальник розвідчого відділу штабу Дієвої армії УНР, залишався на цій посаді у 1920–1921 рр. Восени 1920 року було відмовлено у присвоєнні звання підполковника за образу словами та діями двох українських військових урядовців. Однак на інтернуванні це питання було підняте вдруге, цього разу С. Петлюра 12 квітня 1922 року особисто викреслив прізвище О. Шпилинського зі списку тих, хто мав бути підвищений до наступного звання, «до з'ясування його судової справи», яка тяглася ще з листопада 1920 року, але так і не була завершена. Саме через це О. Шпилинський залишився тільки сотником Армії УНР.
         У 1920-х рр. з розвідчими цілями неодноразово бував на території Радянської України. На еміграції зробив кілька надзвичайно цікавих військово-історичних досліджень з історії Українського Козацтва — часто друкувався під псевдонімом «Переяславський». Доля після 1939 року невідома.

145.	Янів Трифон — генерал-хорунжий Армії УНР
            Народився в 1888 році у селі Демні на території Австро-Угорщини (тепер – Миколаївський район Львівської області), за іншими даними датою його народження є 1898 рік, а місцем – місто Борислав, уточнюючи родинне середовище: в сім’ї робітника нафтопромислів та навчання – гімназію. Працював робітником у Бориславі на нафтопромислах. У серпні 1914 пішов добровольцем до Легіону Українських Січових стрільців, старший десятник булавного відділу І полку Легіону. Брав участь у боях у Карпатах, на Стрипі, Лисоні. У листопаді 1916 року потрапив у російський полон, перебував у таборі в Саратові, з полону втік.
           Під час Лютневої революції 1917 року перебував в Одесі. Брав активну участь у діяльності Української військової ради, котра доручила  йому допомогти у вишколі членів молодіжної військової організації «Одеська Січ». Увійшовши за сприяння лідера військового руху українйців Одеси І. Луценка до складу старшин І-го Гайдамацького Куреня, Трифон Янів очолив сотню, в якій «піднімав дисципліну м’яко, але безпощадно при відхиленнях». У грудні 1917 – січні 1918 років сотня брала активну у боях проти більшовиків на вулицях Одеси. Під час одного з боїв Т. Яніва було серйозно поранено, після чого його лікували у лікарні Касперовської общини сестер милосердя6. Після одужання знову очолив сотню, яка в умовах русифікаторських тенденцій гетьмана повністю зберегла боєздатність та фактично залишилася єдиним проукраїнським формуванням в Одесі. Так був занурений у українські справи, що відмовився від пропозиції восени 1918 року повернутися до Галичини та долучитися до боротьби за ЗУНР, натомість вирушив загін одеської молоді, підготовлений саме Янівим.
          Сотня Яніва заявила про свою місію під час захисту «Українського клубу», який знаходився у Малому провулку, 8 — від репресій Державної варти, яку українці роззброїли. Найбільше сотня відзначилася під час нападу на неї дружин Союзу російських офіцерів.
Голова служби залізниці А. Стрижевський: «панувала одверта реакція, одверто ж і ми виступили на боротьбу з нею. Головні події були під Київом, ми ж були відрізані. Але ж шкідливі ставленики гетьманщини почували, що хоч Антанта прибуває, але ж від гніва народнього їх не спасе. Кидали вони свої посади, їхали за кордон у добровольчу армію, під захист французів. Українське громадянство Одеси, сформувавши своє представництво в філію Національного союзу, зробило свою базу в «сотні Янова» — єдиній озброєній силі, що була в його розпорядженні, сформованій нібито для охорони мобілізаційного майна з наших кадрів. Союз цей приймав заходи, щоб увійти в порозуміння з французами та населенням, оголосивши владу Директорії, та щоб здати нашим наступаючим військам місто без бою». З кінця грудня 1918 року — виконуючий обов'язки начальника 5-ї пішої дивізії військ Директорії.
        У січні 1919 року командував Окремою групою у складі військ Південного фронту генерала Олександра Греківа. Частина Яніва відзначилась у боях з Добровольчою армією під Роздільною. За бойові заслуги урядом УНР призначений командиром дивізії і підвищений у ранзі до отамана (генерал-хорунжого), став наймолодшим генералом в історії Армії УНР. З початку березня  — командувач Південно-Східної групи Дієвої армії УНР — з перервою від 18 до 21 березня 1919. Його військо здобуло перемогу у триденному бою проти росіян під час приходу французів. До відповідного рішення Директорії Одеса опинилась у руках українців на чолі з І. Луценком. Помічником генерала Яніва був полковник Генштабу Змієнко Всеволод Юхимович.
        Вночі 1 квітня в часі французької окупації Одеси у готелі «Брістоль» начальника штабу отамана Яніва та його ад'ютантів було заарештовано через те, що вони з'явилися одягнені у повну військову форму української армії; через кілька годин їх звільнили за наказом штабу французького командування. Взимку 1920 року потрапив у більшовицький полон і був розстріляний після кількох невдалих спроб його звільнити. За іншою версією Трифона Яніва чекісти заарештували у червні 1919 року та стратили у Бірзулі.
   
146.	 Янушкевич Левко (Леон) Тимофійович   — військовий і громадський діяч, фотограф
          Народився 31 січня 1889 року в Житомирі в родині незаможного шляхтича Тимофія та матері Катерини (в дівоцтві Головинська). В 1906 році закінчив 6 чоловічу гімназію в Петербурзі, працював у нотаріаті   в  Житомирі,  а   згодом,  в 1910 році переїхав до Одеси на запрошення нотаря Росалімо. В Одесі захопився фотографією, закінчив єдині в імперії фотографічні курси. Браф участь в багатьох фотовиставках в різних містах Росії. Працював в товаристві «Українська хата» в Одесі, підтримував дружні стосунки з лікарем Іваном Луценко. Під час війни перебував в ополченні в 147-й Воронезькій дружині з 1915 р. 
         Після революції 1917 року поступив до українського війська в складі 18 пішого полку імені Отамана Залізняка 2-го Запорозького корпусу. Наприкінці грудня 1917 року потрапив під шалений розгром полку більшовиками. Йому та командиру полку Тібісу пощастило залишитись живими.  Відступав з українськоє владою до Житомира, а коли навесні звільнили Київ, поступив до Інструкторської школи старшин. По закінченню Інструкторської школи одружився зі слухачкою вищих жіночих курсів Оленою Вісюліною і отримав призначення до 14 пішого Уманського полку, який знаходився в Жмеринці. 
           Підтримав антигетьманське повстання, брав активну участь у формуванні нових військових підрозділів та відправці їх до Києва. Коли сильно занедужав, дружина відправлений до її батьків в Київ. Не завершивши лікування в складі 2-го залізнично-технічного полку став на захист столиці як отаман сотні розвідників. Разом  з залізничним корпуаом здійснив перехід від Києва до Проскурова. В дорозі знову застудився і був відправлений до шпиталь в Кам’янець. Ще перебуваючи на лікуванні став співробітником фронтової газети «Українське слово» а також почав працювати у культурно-освітньому відділі генерального штабу та створив фотолабораторію при відділі. Напередодні наступу Дієвої Армії на Київ в серпні 1919 року був направлений до Києва як розвідник і першим сповістив у Кам’янець про визволення Києва. При відступі знову занедужав і переїхав до своїх батьків в житомир. Коли міісто захопили більшовики, був схоплений чекістами, але його врятували місцеві жителі перед самим відступом червоних. Після звільнення Житомира  відновив  роботу  в редакціях урядових видань. Коли в жовтні українське військо відступало до Польщі, Левко залишився в Проскурові, щоб знайти хвору дружину. Привізши дружину до її батьків в Київ, він одразу залишив дружину і перетнув польський кордон в січні 1921 року. В травні приїхав до Львова, зе заснував з Михайлом Варчуком «Український комітет біженців». В 1927 році відкрив у Львові власне фотоательє, пізніше – 1931 році в Празі, згодом в Берліні. 
         Видав серію світлин про Львів, його світлини використано в книзі Симона Наріжного «Українська еміграція», відомі йогосвітлини Києва часів німецької окупації. В квітні 1944 року передав сотні світлин до музею визвольної боротьби України в Празі. Автор багатьох пластових світлин, які публікувались в журналі «Молоде життя» та інших. Його світлини використані в «Енциклопедії  українознавства». Після війни перебував в таборах Ді-Пі в Німеччині, про що теж свідчать його світлини від 1945-1948 років. Нагороджений Хрестом Симона Петлюри. Подальша доля невідома.

147.	Янчевський Микола Олександрович — полковник Армії УНР.
         Народився 2 грудня 1888 року в містечку Золотоноша Полтавської губернії. Закінчив Єлисаветградське кавалерійське училище в 1910 році, вийшов корнетом до 11-го драгунського Ризького полку в Крем'янець, у складі якого брав участь у Першій світовій війні. У 1917 році — командир ескадрону цього полку. З березня 1917 року — командир 3-го ексадрону 7-го запасного кінного полку. Останнє звання у російській армії — підполковник.
         З серпня 1917 року — командир кінної сотні Одеської Гайдамацької бригади військ Центральної Ради. На початку 1918 року призначений до вишколу кінних військ УНР. За Гетьманату-командир куреня, помічник командира 3-го піхотного полку Сердюцької дивізії, за Директорії УНР - начальник інспекторського відділу штабу 6-ї дивізії Окремого корпусу січових стрільців. З 8 липня 1918 року — херсонський повітовий військовий комендант. У 1919 році — помічник командира та командир 28-го кінного ім. М. Залізняка (згодом — 8-го кінного) полку Дієвої армії УHP. У 1920 році  брав участь у боях на більшовицькому фронті — помічник командира 1-го кінного полку Чорних Запорожців 1-ї Запорізької стрілецької дивізії' Армії УНР. 
         На початку 1920 років був старшиною для доручень інспекторського відділу Генерального штабу, один із керівників просвітницьких товариств, зокрема, Братства Кирила і Мефодія. Очолював комісію з розробки статутів Армії УНР. Помер в 1923 році у Каліші.







ЛИЦАРІ ДРУГОГО ЗИМОВОГО ПОХОДУ

До цьогорічного Дня Незалежності (2019 р.) Президент України присвоїв 28-й окремій механізованій бригаді, що базується в смт Чорноморське, неподалік Одеси, ім’я Лицарів Зимового походу.
25 жовтня сповниться 98 років початку Другого зимового походу загонів Армії Української Народної Республіки, який мав за мету об’єднання селянського протестного руху та підняття загального антибільшовицького повстання задля відновлення української державності. Він став останньою спробою збройних сил УНР відновити незалежність України.
Після мирного договору, укладеного 18 березня 1921 року в Ризі між РСФРР та Польщею, українська армія не мала права перебувати на польських теренах. Це змушувало керівництво УНР переходити до повстанських методів боротьби за державність. З цією метою при Головній команді військ УНР був створений Повстансько-партизанський штаб на чолі з генерал-хорунжим Юрієм Тютюнником, діяльність якого проходила у тісній взаємодії з польським Генеральним штабом. Початок повстання планувався на 1 травня, але затримка польської сторони з видачею повстанцям зброї змусила кілька разів відкладати виступ. Попри підтримку ідеї боротьби, Річ Посполита вкрай незадовільно поставилася до забезпечення учасників походу зброєю та амуніцією.
Тим часом розмах селянського повстанського руху, збройного опору політиці «воєнного комунізму» в Україні, йшов на спад. Упродовж літа чекістам вдалося пригасити осередки цього спротиву. Масштабна підготовча робота та відтермінування початку походу шкодили його конспірації. Про приготування знали як широкі українські еміграційні кола, так і більшовицькі агенти.
23 жовтня 1921 року Симон Петлюра призначив командувачем Повстанської армії Юрія Тютюнника, начальником Генштабу став полковник Юрій Отмарштайн. З інтернованих у таборах Польщі українських військ було сформоване з’єднання із трьох груп: Волинської — на чолі з генерал-хорунжим Юрієм Тютюнником у складі 879 осіб, Подільської — на чолі з підполковником Михайлом Палієм (згодом — полковником Сергієм Чорним) у складі 374 осіб та Бессарабської — на чолі з генерал-хорунжим Андрієм Гулим-Гуленком чисельністю близько 300 осіб.
За планом, Бессарабська група розпочинала відволікаючі бойові дії в напрямку Тирасполь-Одеса з поширенням на південний захід України, Подільська — діяла на Поділлі, а потім у трикутнику Житомир-Коростень-залізнична станція Тетерів мала об’є-днатися з головними силами Волинської групи, яка наступала через Волинь на Київ.
24 жовтня Юрій Тютюнник віддав наказ про оголошення повстання.
Подільська група вийшла в рейд 25 жовтня з містечка Гусятин. Розгромивши кілька червоноармійських кавалерійських частин, вона вже кінно дійшла в район Бородянки на Київщині. Не з’єднавшись з головними силами, повернула на захід і 29 листопада перейшла польський кордон.
Беcсарабська група запізнилася з виступом й одразу після переходу кордону, зустрінута загонами Червоної армії, була змушена повернутися на територію Румунії, а відтак не виконала покладене на неї завдання.
Головна група — Волинська — вирушила в похід 4 листопада і через три дні здобула на короткий час містечко Коростень. Під натиском переважаючих сил ворога змушена була відступити на північ від Коростеня на Київщину. Мобільність групи ускладнювалася великим обозом, значною кількістю поранених та обморожених, глибокими снігами, постійним веденням ар’єргардних боїв. Більшовицьке командування кинуло проти неї двотисячну дивізію Г. Котовського, якій вдалося блокувати шлях рейду. Втративши надію з’єднатися з Подільською групою і виключаючи можливість дальшого руху вглиб України, Ю. Тютюнник вирішив повернути назад, до кордону.
Оточені кіннотою Котовського, 17 листопада повстанці прийняли останній бій біля с. Малі Миньки на Житомирщині, де частина з них загинула (до 400 вояків), а частина (500) — потрапила в полон. З останніх було відокремлено 83 старшин, яких відправили на слідство у Київ. Кілька десятків вояків УНР загинули у полоні. Решту — 360 полонених старшин і козаків Армії УНР — після суду перевели до церкви у с. Базар (нині село Народицького району Житомирської області). Тут їх усіх за рішенням «надзвичайної п’ятірки» протягом 21—23 листопада розстріляли у ямах, викопаних місцевими селянами з наказу більшовиків, і згодом поховали біля церкви. Ніхто з них не скористався пропозицією перейти на бік Червоної армії.
Згідно з анкетами розстріляних, 85,88% з них становили українці, 9,41% — росіяни, 1,47%, — поляки, 1,18% — білоруси та євреї, 0,59% — німці. Лише штабній групі з частиною поранених загальною чисельністю до 100 осіб вдалося відірватися від переслідування й 20 листопада перейти польський кордон. Відтак похід закінчився трагічно і не приніс очікуваних результатів. Спроба підняти загальноукраїнське збройне повстання задля повалення окупаційного режиму закінчилася невдачею.
Похід, названий, за аналогією з Першим, Другим зимовим походом (інші назви — Листопадовий рейд та Льодовий похід), став останньою спробою Армії УНР відновити державність і фактично завершив Українську революцію 1917—1921 років.
Слід зазначити, що серед учасників цього походу, які загинули під Базаром, було щонайменше одинадцятеро уродженців Одещини (на той час вона поділялася на три губернії: Херсонську, Подільську та Бессарабську). Нижче наводимо їхні імена, дати та місця народження, сподіваючись на те, що мешканці названих міст та сіл долучаться до пошукової діяльності задля увічнення пам’яті про полеглих героїв. Ця інформація почерпнута з книжки Романа Коваля «Рейд у вічність». (До речі, командувач Бессарабської групи генерал-хорунжий Андрій Гулий-Гуленко в 1907 році закінчив Рішельєвську гімназію в Одесі).
Ось вони, ці одинадцятеро героїв — наших земляків, закатованих під Базаром:
Іваненко Яків Захарович, 9 січня 1892 р., м. Одеса, закінчив народне училище;
Старенький Яків Ничипорович, 20 жовтня 1896 р., с. Баговиця, навчався в 2-й Одеській гімназії та 2-й Одеській школі прапорщиків;
Лісовський Олександр Григорович, 1894 р., м. Одеса;
Гуденко Петро Спиридонович, 29 жовтня 1896 р. с. Ташлик Аккерманського повіту Бессарабської губернії;
Кузьмін Яків Васильович, 10 квітня 1899 р., с. Василівка Ананьївського повіту;
Борденюк Олександр Миколайович, 15 березня 1899 р., с. Пари Ананьївського повіту;
Марков Володимир Михайлович, 17 квітня 1900 р., Саврань Балтського повіту Подільської губернії;
Усик (Вусик) Автоном Максимович, 1896 р., с. Молдавка, Липовецька волость Балтського повіту;
Уланів Олександр Володимирович, 1901 р., с. Бандурів Балтського повіту;
Олениченко Василь Дмитрович, 1899 р., Одеський повіт;
Піщанський Тарас Якович, 1901 р., Балтський повіт.
Прикро, але необхідно згадати й головного виконавця злочину під Базаром, також нашого земляка, якого в часи радянської окупації підносили як героя, талановитого воєначальника. Його іменем називались вулиці, міста, про нього знімали фільми, писали книжки. Це — військовий і карний злочинець Григорій Іванович Котовський, чиїм ім’ям дотепер, попри закон про декомунізацію, багато хто називає найбільший житловий масив Одеси. За його особистим розпорядженням усіх полонених, які під час допитів відповідали українською мовою, було розстріляно.


 
Залізний хрест за Зимовий похід і бої


1.	Борденюк Олександр Миколайович - козак Армії УНР
 Народився 15 березня 1899 року в селі Перешори  Ананьївського повіту Херсонської губернії (тепер Подільський район Одеської області). Українець. Селянин. Закінчив один клас школи. Безпартійний. Служив у Червоній армії, потім потрапив у полон.
 В Армії УНР з 1919 року. Під час Другого Зимового походу - козак 2-ї бригади 4-ї Київської дивізії. Потрапив у полон 17 листопада. Розстріляний 22 листопада 1921 року у місткчку Базар. Реабілітований 27 квітня 1998 році.

2.	 Грох Митрофан Васильович – сотник Армії УНР
 Народився 1888 року у м. Народичі Овруцького повіту Волинської губернії  (тепер Житомирської області).  Українець. Селянин. Закінчив 2 класи сільської школи та Одеську школу прапорщиків. Безпартійний.
В Армії УНР з 1919 року, служив каптернамусом 6-ї Січової стрілецької дивізії. Під час Другого Зимового походу – каптернамус штабу 2-ї бригади 4-ї Київської дивізії . Будучи пораненим, потрапив у полон 16 листопада 1921 року, Майже на всі питання відповідав «не знаю»,  розстріляний 23 листопада 1921 року у містечку Базар. Реабілітований 12 березня 1998 року.

3.	Гуденко Петро Спиридонович — хорунжий Армії УНР
Народився 29 жовтня 1896 року у с. Ташлик Акерманського  повіту Бессарабської губернії (тепер село Кам’янське Арцизбкого району Одеської області). Українець 1. Селянин. Малограмотний. Підпрапорщик (за заслуги). Безпартійний. В Армії УНР з 1919 року.  Під час Другого Зимового походу - козак  1-ї бригади 4-ї Київської дивізії. Будучи пораненим, потрапив у полон 17 листопада. Розстріляний 23 листопада 1921 року у м. Базар. Реабілітований 25 березня 1998 року.

4.	Іваненко Яким Захарович  – козак Армії УНР
Народився 9 вересня 1892 року в  Одесі Херсонської губернії. Українець. Селянин. Закінчив 2 класи народного училища. Канцелярист. Безпартійний. 
До Армії УНР мобілізований у 1919 році, служив старшим писарем. Інтернований у табір містечка Стшалково. Під час Другого Зимового походу - старший писар куреня польової варти 4-ї Київської дивізії. Потрапив у полон 17 листопада 1921 р. Розстріляний 22 листопада 1921 року біля містечка Базар. Реабілітований 25 березня 1998 року.

5.	Козловський Тимофій Михайлович — козак Армії УНР
Народився 1896 році у містечку Банград (можливо Болград?) у Бессарабії. Росіянин. Міщанин. Малограмотний. Каменяр. Безпартійний. В Армії УНР із 1919 року Служив у 6-й Січовій дивізії. 
Під час Другого Зимового походу - козак 2-ї бригади 4-ї Київської дивізії. Потрапив у полон 17 листопада під час бою під с. Малі Миньки. На питання «стан частини в бойовому відношенні» відповів: «Була боєздатною, та не в усіх була зброя».  Розстріляний 22 листопада 1921 року у містечку Базар. Реабілітований 27 квітня 1998 року.

6.	Кузьмин Яків Васильович — козак Армії УНР
Народився 10 квітня 1899 року в селі Василівка Ананьївського повіту Херсонської губернії (тепер Одеська область). Українець. Селянин. Закінчив один клас земського училища. Безпартійний.
В Армії УНР з 1919 року, інтернований в одному з польських таборів. Під час Другого Зимового походу - козак 4-го куреня 2-ї бригади 4-ї Київської дивізії. Потрапив у полон, будучи пораненим. Розстріляний 23 листопада 1921 року у містечку Базар. Реабілітований 25 березня 1998 року.

7.	Лісовський Олександр Григорович — козак Армії УНР 
 Народився в 1894 році в  Одесі Херсонської губернії. Білорус. Селянин. Закінчив 2 класи гімназії.  Безпартійний. В  Армії  УНР  із 1919 року (писар 6-ї бригади 6-ї  Січової дивізії). Під час Другого Зимового походу – писар    4-ї Київської дивізії. У полон потрапив під селом Миньки. Розстріляний       23 листопада 1921 року у містечку Базар. Реабілітований 25 березня 1998 р.

8.	Марков Володимир Михайлович - козак Армії УНР
Народився 17 квітня 1900 року у містечку Саврань Балтського повіту Подільської губернії (тепер районний центр Одеської області). Росіянин.  Селянин. «Чотири класи загальної освіти та 2 класи агрономічної школи». Землемір. Безпартійний. 
В Армії УНР із 1920 року, служив у 8-му курені 3-ї гарматної бригади 3-ї Залізної дивізії. Під час Другого Зимового походу - козак комендантської сотні штабу 4-ї Київської дивізії. Потрапив у полон під селом Миньки. Розстріляний 22 листопада 1921 року у м. Базар. Реабілітований 27 квітня 1998 р.

9.	Олениченко Василь Дмитрович – козак Армії УНР
Народився в 1899 році в Одеському повіті Херсонської губернії. Українець. Селянин. Освіта – «сільська». Безпартійний.
В Армії УНР із 1920 року. Під час Другого Зимового походу - козак 4-ї гарматної бригади 4-ї Київської дивізії. Розстріляний 22 листопада 1921 року у містечку Базар. Реабілітований        27 квітня 1998 року року

10.	 Піщанський  Тарас Якович – козак Армії УНР
Народився 1901 році в Балтському повіті Подільської губернії. Росіянин. Селянин. Закінчив сільську школу. В графі «партійність» зазначено: «петлюрівської партії». 
В українській армії з 1918 році, служив у 30-му курені 4-ї Київської дивізії. Під час Другого Зимового походу - козак 4-ї Київської дивізії. Розстріляний 22 листопада 1921 року у містечку Базар. Реабілітований 27 квітня 1998 року.


11.	 Старенький Яків  Никифорович — хорунжий Армії УНР
 Народився 20 жовтня 1896 року в селі Баговиця, Кам'янець-Подільський район, Хмельницька область в сім’ї селянина Ничипора Старенького народився хлопчик, якого нарекли Яковом. Хлопчина переїхав на навчання в Одесу до 2-ї Одеської чоловічої гімназії. Не надто подобалася наука  - чужа незрозуміла мова, чужі звичаї. До того ж не можна було мати своєї думки, а тільки ту, якої тебе навчать. Постійні шпигування, доноси керівництву гімназії від тих, кого ти ще вчора вважав товаришем. У школі серед прапорщиків було чимало свідомих українців, близьких йому за духом. Саме тоді сформувалося їхнє товариство, яке в майбутньому неодноразово проходило випробування горнилом бою та часом. У їхніх головах та душах росла впевненість, що Україні таки бути. І лише питання часу, коли для цього з’являться сприятливі умови.
Часто, збираючись компанією однодумців за кухлем пива, обговорюючи устрій майбутньої держави, хлопці заявляли: «На штиках нашої зброї підніметься в блакить неба національний стяг». У повітрі Європи вже висів запах нової війни. І ось вона вибухнула, здається, не було жодної родини, яку б обійшла стороною руйнівна хвиля війни.  Після завершення школи прапорщиків, у чині підпоручика, Яків вирушив на фронт, по обидва боки якого сиділи в окопах українці. Не раз під час чергового затишшя Яків чув, як з австрійських окопів розлягалася житніми полями пісня галичан, яку одразу ж підхоплювали в російських окопах наддніпрянці. Рвалося серце в молодого поручика, що один великий народ розділений лінією фронту через якихось «батюшок-царєй» та «цісарів». А інколи на свята, Різдво чи Пасху, українці виходили на територію між окопами і по-братньому обіймалися, вітали один одного, розпивали пляшку, ділилися думками та мріями. А мріяли вони переважно про Єдину Велику Соборну Україну.
Повіяв вітер змін. Впали здавалося б непереможні імперії, а на їхніх руїнах молодими паростками проростали держави поневолених народів. Над Україною знову дамоклевим мечем зависла Україною знову дамоклевим мечем зависла смертельна небезпека.  Після розпаду фронту Яків повернувся в рідне село.  Під натиском кровожерливої червоної орди Симон Петлюра змушений був перенести столицю УНР до провінційного Кам’янця-Подільського, який став останнім оплотом українських державних сил. Не роздумуючи, колишній поручик царської армії Яків Старенький вирушив до розташованого поруч Кам’янця, щоб вступити до лав Дієвої Армії УНР, ставши на захист молодої держави.  День за днем проходили в кривавих боях за рідну землю. Звично було тепер чути замість співу солов’їв артилерійську канонаду чи постріли гвинтівок. Вогняні заграви ширилися краєм, перетворюючи міста і села на попіл.
Під натиском ворожих сил Яків опиняється в Польщі за колючим дротом в таборі для інтернованих.
- Не горюй, хлопче. Ще не все втрачено. Здобудемо ми ще волю Вкраїні. Замайорять ще жовто-блакитні стяги над рідною землею. Запануємо ми в своїй сторонці.  Позаду старшини стояв генерал-хорунжий Юрій Тютюнник. - Битва за Україну ще не закінчилася. Вона й досі триває. Головний Отаман доручив мені командування армією, яку я хочу повести на Київ, щоб визволити нашу землю-неньку. Приєднуйся!
- А хіба я можу вчинити по-іншому? Приймайте в свої лави! 
 Спробували вже селяни «більшовицького раю» з їх «землею і свободою», аж згіркло їм від цього в роті. Полуда спала з очей. Радо та щиро зустрічали вони своїх визволителів-уенерівців. Чимало й приєднувалося до вигартуваного на бойових полях війська, йдучи відстоювати кращу долю для своїх матерів, дружин, дітей. Не знали ще вони, що дорога тільки в один кінець, хоч і закінчиться вона безсмертям.
Дорога на Київ пролягала через Полісся. Неподалік містечка Базар і завершилася вся героїчна епопея боротьби за українську Україну. Червоні головорізи змогли оточити війська Тютюнника. Чимало відданих бійців прийняла навіки в свої обійми рідна земля. Не всіх одразу розстріляли - намагалися ще переманювати на свою сторону досвідчених вояків. Не уник цього і старшина 4 Київської дивізії Яків Старенький. Та не вкрив він себе ганьбою зради, мужньо прийнявши вирок долі.
- Під жовто-блакитним стягом воював я за Україну, під ним і прийму смерть від ворожої кулі. Та знайте, той, хто підняв меч на волю - від меча і загине. Хижий вітер, який приніс таких перевертнів, колись і винесе їх назад. Вірю, Україні жити у віках! Слава Україні! 
Пролунав постріл. Мов підкошений, впав старшина на холодну листопадову землю. Він міцно стискав у руці жовто-блакитний стяг, який вкривався багрянцем крові. Широко розплющені очі дивилися в безкрайнє небо, яке невідомо чому ще не зчорніло від сорому. Цівка крові стікала обличчям, зрошуючи й без того просяклу за століття крівцею землю. Старшина в останнє обвів поглядом рідні простори й навіки зімкнув повіки.
Реабілітований 27 квітня 1998 р.

12.	Уланов  Олександр Володимирович — козак Армії УНР
 Народився 1901 року у селі Бандурів Балтського повіту Подільської губернії (тепер Одеська область). Росіянин. Селянин. Неграмотний. Безпартійний. В Армії УНР з 1919 року, інтернований у табір польського міста  Александров-Куявський.
Під час Другого Зимового походу — козак 1-го куреня 1-ї бригади 4-ї Київської дивізії. Потрапив у полон 17 листопада близько 16.00 год. під селом Малі Миньки. Розстріляний 22 листопада 1921 року у містечку Базар. Реабілітований 27 квітня 1998 року.

13.	 Усик Автоном Максимович – козак Армії УНР
Народився в 1896 році у селі Молдавка Липовенської волості Балтського повіту Подільської губернії (тепер Голованівський район Кіровоградської області). Українець. Селянин. Малограмотний. Безпартійний.
 В Армії УНР із 1920 року. Під час Другого Зимового походу - козак 4-ї Київської дивізії. В полон потрапив 17 листопада в селі Миньки. Розстріляний 22 листопада 1921 року  у містечку Базар. Реабілітований 27 квітня 1998 року.



















Одеське піхотне юнкерське училище
( з 1910 р. Одеське військове училище)
 
Одеське піхотне юнкерське училище було засноване в результаті військової реформи Олександра II, згідно з наказом військового міністра Російської імперії Д.О. Мілютина №203 від 17 липня 1865 року. Першим начальником училища став капітан Генерального штабу І.І. Ординський, згодом — генерал від інфантерії, член педагогічного комітету Головного управління військово-навчальних закладів, який очолював його протягом восьми з половиною років.
Після відкриття училище розташовувалося на вулиці Канатній у колишніх «Сабанських казармах». У 1876-у для нього звели новий корпус — на початку Малофонтанської дороги (зараз — Французький бульвар). Із 1902-го воно складалося з двох спеціальних класів та одного спільного. У спеціальних класах навчалися юнаки після закінчення 6-го класу гімназії, а в спільному — військові за скеруванням військових частин. Наказом по військовому відомству з 1 вересня 1910-го Одеське піхотне юнкерське училище було перейменоване в Одеське військове училище, без зміни діючих штатів. Напередодні Першої світової війни заклад складався із чотирьох рот, налічував 400 штатних юнкерів і 35 понадштатних; серед 22 офіцерів були начальник училища, інспектор класів та його помічник, чотири ротних командири, вісім молодших офіцерів, ад’ютант, завідувач господарства, скарбник, три офіцери, прикомандировані для викладання військових наук, та один штатний викладач. Девіз училища «Один — за всіх і всі — за одного!».
У січні 1918 року «об’єднаний ударний загін», сформований з юнкерів Одеського військового училища і 1-ї та 2-ї одеських шкіл прапорщиків, брав активну участь у боях з більшовицькими повстанцями і червоногвардійцями. Оточені більшовиками, юнкери дали рішучий опір, але зазнали значних втрат. На третій день боїв за наказом начальника училища юнаки залишили будівлю свого навчального закладу, пробилися через охорону червоної гвардії і розійшлися малими групами та поодинці. Хтось — по домівках, частина перейшла до гайдамаків, а хтось рушив на Дон, де збиралися проросійські сили. В деяких джерелах мовиться про те, що із січня 1918-го училище припинило своє існування. Але документи доводять, що його начальник — генерал-майор О.І. Кислов — залишився начальником пішої юнацької військової школи на базі піхотного училища і був призначений членом Військово-наукового комітету Головного штабу і членом Комісії з організації військових шкіл та академій в Україні. Разом з ним продовжували навчання вже майбутні українські старшини й частина штатних офіцерів училища.
Серед випускників Одеського піхотного було багато знаних людей. Зокрема, два міністри оборони Болгарії — Георгій Вазов та Данаїл Ніколаєв, перший російський полярний льотчик Ян Нагурський, один з кращих асів Першої світової Павло Агеєв, український актор Панас Саксаганський, латвійський письменник Андрій Пумпур…
Багато випускників брали участь у російсько-турецькій війні 1877—1878 років, російсько-японській та Першій світовій війнах. 122 вихованці склали голови у російсько-турецькій війні 1887—1888 рр. (17 осіб), Китайському поході 1900-го — (двоє), російсько-японській війні 1904—1905 рр. (103). Їхні прізвища були вигравірувані на меморіальних дошках біля входу до училищної церкви. Після жовтневого перевороту дошки, на жаль, не збереглися.
Доля багатьох офіцерів, які брали участь у Першій світовій та громадянській війнах, залишилася невідомою. Про тих, хто здійснив визначні подвиги і був нагороджений царським урядом, можна знайти невеличкі повідомлення. Про історію училища розповідали одеські краєзнавці та історики Ю. Парамонова, Е. Краснова, А. Дроздовський та П. Цаудер.
Автор цих рядків у 1916-у до 150-ліття заснування закладу видав брошуру «Випускники Одеського піхотного училища — старшина Армії УНР», де подано відомості про 26 його випускників, які брали участь у Визвольних змаганнях за незалежність України в 1917—1921 роках у складі збройних сил Української Держави та Української Народної Республіки. Продовживши пошуки, на сьогодні вдалося встановити прізвища майже сотні випускників та офіцерів-викладачів училища, які боронили Україну в ті часи.
 




1.	 Абаза Володимир Миколайович — підполковник Армії  УНР
          Народився 10 грудня 1873 року, походив з дворян Катеринославської губернії. Батько Микола Аполонович Абаза був поручником російської армії.  8 червня 1894 року вступив на військову службу однорічником 2-го розряду до 135-го піхотного Керч-Єнікальського полку. З 1 лютого 1895 року служив у Перекопському резервному батальйоні. У 1899 році закінчив Одеське піхотне юнкерське училище за 2-м розрядом, служив підпрапорщиком у 6-му піхотному Лібавському полку. 20 грудня 1907 року перевівся у Катеринослав до 133-го піхотного Сімферопольського полку.
Першу світову війну почав капітаном, командиром 5-ї роти Сімферопольського полку. Був нагороджений усіма орденами: Св. Анни 2-го ступеня з мечами, 3-го ступеня з мечами і бантом, Св. Станіслава 2-го ступеня з мечами,  3-го ступеня та  Св. Володимира 4 ступеня з мечами та бантом, а також Георгіївською зброєю. 2 квітня 1915 року прийняв командування 1-им батальйоном полку. 24 серпня 1915 року потрапив до австро-угорського полону. Перебуваючи у полоні був підвищений до звання підполковника.
         З початку 1918 року брав участь у створенні 1-ї козацько-стрілецької дивізії військ Центральної Ради. З жовтня 1918 року — командир 4-го Сірожупанного полку армії Української Держави. З 19 листопада 1918 року — начальник 1-ї козацько-стрілецької (Сірожупанної) дивізії військ Директорії. З 17 січня 1919 року — помічник начальника цієї дивізії. З 12 березня  — знову начальник дивізії.
        16 травня  потрапив у Луцьку до польського полону. Командуванням Дієвої армії УНР називався одним із винуватців так званої Луцької катастрофи. Перебував у таборах для інтернованих у Вадовицях та Ланцуті. У 1920 році — начальник збірної станиці вояків-українців у Ланцуті. З 20 квітня 1921 року — командир 45-го стрілецького куреня 5-ї Херсонської дивізії Армії УНР.
         У клопотанні про підвищення до рангу полковника було відмовлено через т. зв. Луцьку катастрофу. У 1920-х роках жив на еміграції у Польщі. Брав активну участь у діяльності ветеранських організацій Армії УНР. Подальша доля невідома, за деякими даними помер в 1931 році.

2.	Безручко Марко Данилович —  генерал-хорунжий Армії УНР
         Народився 31 жовтня 1883 року в містечку Великий Токмак Херсонської губернії  (сучасному місті Токмак на Запоріжжі). Марко закінчив вчительську семінарію, трохи повчителював, але вирішив стати військовим. Закінчив Одеське піхотне юнкерське училище в 1908 році, де познайомився і подружився з потомственним одеситом Всеволодом Змієнком, з яким доля поєднувала згодом не раз.
Після училища дороги друзів розійшлися: Безручка направили до 106-го Уфімського піхотного полку, а Змієнко служив спочатку в Очакові, потім в 11-му піхотному полку в Житомирі.  Проте друзі тримали зв’язок і разом вступили 1912 року до Миколаївської академії Генерального штабу, яку закінчили саме перед початком війни – влітку 1914 року.  На різних офіцерських посадах в російській армії воював і був пораненим в роки Першої світової війни.
        Але тут настав 1917-й. Безручко разом з іншими військовиками українського походження став на бік свого повсталого народу і брав активну участь у створенні частин української армії. З 8 травня 1918 — помічник, а з 15 грудня 1918 начальник оперативного відділу Головного управління Генерального штабу Армії Української Держави. Він був одним із тих, кому не подобалось засилля російських монархістів в армії, яким відкрито протегував сам гетьман, тому під час короткотривалої війни між гетьманом і Директорією прийняв бік останньої.
         З 12 березня 1919 — начальник штабу Окремої Запорізької бригади ім. Симона Петлюри Дієвої армії УНР. З 26 квітня 1919 — начальник штабу Корпусу Січових Стрільців (командир Євген Коновалець), член Стрілецької Ради. 7 грудня 1919 був інтернований польською владою. З січня 1920 — організатор, і з 8 лютого 1920 — командир 6-ї Січової дивізії Армії УНР що формувалася з інтернованих українських військових у фортеці в Брест-Литовську.
        Після підписання Варшавського договору 1920 року дивізії Марка Безручка і Олександра Удовиченка розпочали спільно з польською армією наступ на Київ під час польсько-радянської війни 1920 року. 7 травня  дивізія Безручка в авангарді польсько-українських військ зайняла Київ.
         З серпня 1920 командував Середньою групою військ Армії УНР. Разом із начальником штабу 6-ї Січової дивізії, давнім друг ще по Одесі полковником Всеволодом Змієнком очолював героїчну оборону міста Замостя 28 серпня — 2 вересня 1920 та вийшов переможцем тут у запеклих боях союзних польсько-українських військ (6-а січова стрілецька дивізія УНР і 31-й польський полк) проти першої кінної армії Будьонного. Середня група військ під його проводом вела восени контрнаступ проти більшовицьких військ, зайняла Поділля по лінії Шаргород-Бар-Літин. 5 жовтня 1920  присвоєно звання генерал-хорунжого. 
         Після виснажливих боїв, українські війська покинуті союзниками відступили 21 листопада 1920 року за ріку Збруч і були інтерновані Польщею. Перебував у таборі в Александруві Куявському та у Щипйорні під Калішем. З 23 травня по 5 серпня 1921 року керував військовим міністерством уряду Української Народної Республіки за кордоном (в екзилі), член Вищої Військової Ради УНР. Пішов з посади «за власним бажанням» на знак протесту у «справі генерала Базильського». В 1924 році Безручко прийняв запрошення митрополита Андрея Шептицького працювати у карпатській Осмолоді, де вже працював перший начальник штабу Корпусу Січових Стрільців полковник Андрій Мельник. Проте поляки, чиє становище у Галичині було непевне, запротестували і не дозволили від’їзд.
        З 1927 року був членом засекреченого 29 особового українського Генерального штабу міністра військових справ ДЦ УНР в екзилі генерала Володимира Сальського. Працював у Варшаві в польському військовому картогра-фічному інституті. Був головою Українського клубу. У 1938-му Безручка нагородили найвищим польським орденом "Vіrtutі Міlіtarі", проте українець відмовився його прийняти "Я воював за Україну, а не за Польщу" - заявив бойовий генерал.  З листопада 1940 року, після смерті генерала В. Сальського, зайняв його пост міністра екзильного уряду. В 1931-1935 роках — голова Україн-ського воєнно-історичного товари-ства у Варшаві. Був редактором та видавцем військово-історичного мемуарного збірника «За Державу». Автор книги «Українські Січові Стрільці на службі Батьківщині».
         Після важкої хвороби помер 10 лютого 1944 року в Варшаві,  похований у православній частині міського цвинтаря «Воля» у Варшаві поруч із могилою свого друга генерала Всеволода Змієнка. Генерали дружили до самої смерті Змієнка 1938 року. Тут же поховано близько сотні видатних полководців та державних діячів УНР.
Польська комуністична влада (треба віддати їй належне) не зруйнувала могили запеклих ворогів комунізму. В той час у Токмаку братів, а потім племінників генерала певні органи «діставали» за родство з «петлюрівцем» і ті зареклися про генерала згадувати. Внучатий племінник Марка Безручка Анатолій Васильович розповідав, що про генерала згадували пошепки, мовляв, він воював з "нашими". Тільки після Незалежності ім’я Марка Безручка повернулось спочатку до його родичів, а потім і до всіх небайдужих.

3.	Билім-Косовський Семен Петрович — генерал хорунжий Армії Української Держави
         Народився 21 лютого 1857 року на Полтавщині. Син колезького асесора Петра Миколайовича Білим-Колосовського. Освіту отримав в приватному навчальному закладі. На військову службу поступив  у червні 1873 року.  Закінчив Одеське піхотне юнкерське училище в 1876 році, вийшов прапорщиком  до 14-го стрілецького полку в Одесі, у складі якого брав участь у російсько-турецькій війні 1877–1878 рр. В 1900–1901 рр. брав участь у Китайському поході. З 5 жовтня 1904 року — полковник. У 1905 році  у складі 57-го піхотного Модлинського полку брав участь у поході на Далекий Схід. З 21 березня 1907 року — командир Гродненського фор-течного піхотного батальйону. З 1909 року — командир 76-го піхотного Кубанського полку (Тульчин, Вінницька область). Кавалер орденів св. Станіслава, св. Володимира, св. Анни різних ступенів. З 1913 року — генерал-майор. Під час Першої світової війни — командир 1-ї бригади 10-ї Сибірської стрілецької дивізії, 1-ї бригади 14-ї Сибірської стрілецької дивізії. З 25 червня 1916 року — начальник 118-ї піхотної дивізії. Нагороджений Георгіївською зброєю.
         З 14 вересня 1918 року — начальник 14-ї пішої дивізії Армії Української Держави. З 12 жовтня  до 15 листопада 1918 року — начальник 8-ї пішої дивізії Армії Української Держави. З 1920 року жив в Одесі, заробляв на прожиття випадковими заробітками, до липня 1924 року стояв на обліку в Одеській ЧК як особа. яка проживала на території, яку не контролювала  радянська влада. На 1930 рік проживав в Одесі на вулиці Кінній 13, в 1931 році був репресований. Подальша доля невідома.  

4.	Бонякевич Олександр Якович — полковник Дієвої армії УНР
          Рік народження невідомий, уродженець Вологодської губернії, син чиновника Вологодської губернії. В 1908 році закінчив Одеське піхотне юнкерське училище підпоручником. Служив  в 1-му Новогеоргіївському фортечному піхотному полку. На 1 січня 1910 року - підпоручник 126-го піхотного Рильського полку. Протягом Першої Світової війни поручник 104-го піхотного Устюжського полку. Потрапив до німецького полону 9 грудня 1914 в боях під Болімовим. Останнє звання у російській армії — полковник.
         У 1918 році служив у складі 4-го пішого Холмського полку Армії Української Держави. З 15 лютого 1919 року. — помічник начальника та виконуючий обов’язки начальника 17-ї пішої дієвої дивізії Дієвої армії УНР, згодом — командир 1-го запасного куреня. На початку квітня 1919 р. був звільнений з Дієвої армії УНР через непридатність до військової служби. Подальша доля невідома.

5.	 Бочковський Микола Андрійович — генерал-хорунжий Армії Української Держави
         Народився 6 грудня 1859 року, закінчив Хотинське повітове училище. Добровольцем брав участь у Російсько-турецькій війні 1877–1878 рр. Закінчив Одеське піхотне юнкерське училище (1880), служив у 59-му піхотному Люблінському полку, який дислокувався в Одесі, у складі якого брав участь у поході на Далекий Схід у 1905 році. З 9 грудня1910 року — полковник. З 8 березня 1915 року — командир 57-го піхотного Модлінського полку. У 1917 році — командир бригади 15-ї піхотної дивізії. Був нагороджений орденом Святого Георгія IV ступеня  та Георгіївською зброєю. Останнє звання у російській армії — генерал-майор.
         З початку червня 1918 року – начальник 3-ї пішої дивізії Армії Української Держави. З 9 листопада 1918 року — начальник Окремої Запорізької дивізії Армії Української Держави. 15 листопада 1918 року виїхав на Дон до білих. З 23 грудня 1918 року перебував у резерві старшин при штабі Збройних Сил Півдня Росії. Помер 25 травня 1920 року  в районі Новоросійська під час відступу білих армій.

6.	Брилкін Олександр Дмитрович —  генерал-хорунжий армії Української Держави
         Народився в дворянській сім’ї 4 липня 1864 року в Нижньому Новгороді. Освіту здобув в Нижегородському кадетському корпусі. У службу вступив 30 серпня 1882 року. Наступного року закінчив Михайлівське артилерійське училище. Випущений в 1-у артилерійську бригадупідпоручником. Поручник ( 12.08.1887), штабс-капітан (15.07.1894). На 29 травня 1896 року в тому ж чині в 1-й артилерійській бригаді. Закінчив Олександрівську військово-юридичну академію в 1896 році по 1-му розряду і отримав звання капітан (за відмінні успіхи в науках). Підполковник (14.04.1902). Мав нагороди: ордени Св. Анни 3-го та 2-го ступенів; Св. Станіслава 2-го ступеня.
         Військовий слідчий Одеського військового округу  від 18 січня1906 до 10 березня 1914 та одночасно викладач Одеського військового училища. 2 квітня 1906 — полковник (02.04.1906). Військовий суддя Одеського військово-окружного суду після 10 березня  1914. Через рік отримав звання Генерал-майор. На 10 липня1916 року в тому ж чині і посаді. Голова корпусного суду 36-го армійського корпусу в 1917 році. У 1918 в армії Української Держави, з 20.11.1918 начальник військово-прокурорського управління Головного військово-юридичного управління.
         Після антигетьманського повстання повернувся до Одеси, перебував  в резерві чинів при штабі Головнокомандувача Білої армії. З 21 лютого 1919 року т.в.о. члена Касаційного присутності, з 9 квітня - член комісії з перегляду Військового статуту про покарання і військово-судового статуту, потім голова Одеського військово-окружного суду. Потрапив в  полон до більшовиків  в січні 1920 року в Одесі. Поступив на службу до Червоної армії, звільнений у 1923 році. У 1931 році заарештований в Одесі у справі «Весна», подальша доля невідома.

7.	Васильєв Віктор Михайлович — полковник Генерального штабу Української Держави
         Народився 11 листопада 1879 року в Одесі, проживав в Шпитальному провулку 6, освіту здобув в Одеському реальному казенному  училищі та Київському військовому училищі. З училища випущений підпоручником в 1902 році в 13-й стрілецькмй полк. Учасник російсько-японської війни 1904-1905 рр.. Поручник ( 13.08.1905), штабс-капітан (13.08.1909). В 1911 році закінчив  Миколаївську військову академію по 1-му розряду, отримав звання капітан . Цензове командування ротою відбував у 13-му стрілецькому полку з 29 жовтня 1911 до31 жовтня 1913. Обер-офіцер для доручень при штабі Приамурського військового округу з 26 листопада 1913. Учасник Першої світової війни. В.о. помічника начальника відділення управління генерал-квартирмейстера штабу 7-ї армії з 3 грудня 1915. 
          В.о. старшого ад'ютанта штабу Одеського військового округу з 17 січня 1916 року; на 3 січня 1917 року затверджений на цій посаді. Одночасно викладав військові дисципліни в Одеському військовому училищі.  Підполковник з 10 квітня 1916, полковник з 15 серпня1917.  Нагороди: ордени Св. Станіслава 3-го ступеня та Св. Володимира 4-го стуреня з мечами та бантом
        В армії УНР,  а пізніше Української Держави, з 18 квітня 1918 року. На 21 листопада 1918 у Загальних списку офіцерів Генерального штабу Української Держави. Полковник, агент в Константинополі. Подальша доля невідома.

8.	Васильєв-Чечель  Петро Гаврилович —  полковник Армії Української Держави
        Народився 25 червня 1870 в Одесі, закінчив 4-й Московський кадетський корпус, 3-тє Олександрівське військове училище в 1892 році, вийшов прапорщиком до 15-го стрілецького полку, який дислокувався в  Одесі, у складі якого брав участь в російсько-японській війні 1904-1905 років. Закінчив  Миколаївську академію Генерального штабу за 2-м розрядом. З 6 грудня 1910 року — полковник.
           Напередодні Першої світової війни війни викладав в Одеському юнкерському військовому училищі. З початком війни знову на фронті серпень 1914 р. — командир 195-го піхотного Оровайського полку. З 4 березня 1915 р. — комендант штаб-квартири 11-ї армії. З 19 серпня 1915 р. — командир 52-го піхотного Віленського полку. З початку 1917 року — начальник Одеського юнкерського військового училища,  генерал-майор. Був нагороджений  Георгіївською зброєю .
        З осені 1917 р. — начальник 78-ї (українізованої) пішої дивізії. Під час наступу австро-угорських військ у лютому 1918 року під Камянцем-Подільським потрапив у полон, перебував у таборі військово-полонених українців у Фрайштадті, де тоді почала формуватися 1-ша козацько-стрілецька (Сірожупанна) дивізія. Згодом виїхав до Києва. З     1 жовтня. до 18 листопада 1918 року — начальник 1-ї козацько-стрілецької (Сірожупанної) дивізії Армії Української Держави, згодом — начальник Полтавської пішої юнацької школи.
       З березня 1919  року — начальник Спільної юнацької школи у Камянці-Подільському (згодом — у Луцьку), що формувалася з решток Чугуївської, Полтавської, 2-ї Київської піших юнацьких, Київської гарматної та Інструкторської шкіл. 16 травня 1919 року разом зі складом школи потрапив у Луцьку до польського полону. У вересні 1919 року повернувся з полону, але одразу перейшов до Збройних Сил Півдня Росії.
        Від 13 вересня 1919 року в резерві чинів військ Новоросійської області. Начальник гарнізону м. Овідіополь,  від грудня 1919 року до 8 лютого  1920 року. Командир Овідіопольського загону військ Новоросійської області (8 - 17 лютого 1920).  До складу загону увійшли залишки гарнізону Одеси та інші частини Добровольчої армії, що раніше відступили до міста. До його загону приєднались представники цивільних установ, поранені, сім'ї офіцерів, іноземці та близько 600 кадетів Одеського кадетського корпусу. Всього коло 16 000 осіб, але з них здатних носити зброю було не більше 3000.
        Загін відступав до румунського кордону, однак спроби перейти кордон зустрічали збройну відсіч румунських військ. Загін став пробиватися до Поділля, де була можливість з'єднатися з українськими чи польськими військами. З боями, без зупинок, загін дійшов до залізниці Роздільна-Тирасполь.
         Вдруге спробували перейти румунський кордон. Перейшовши   17 лютого 1920  Дністер, загін увійшов в молдавське село Раскойци.  Румуни обстріляли село і змусили загін повернутися назад. Залишки загону (близько 12 000 осіб), втративши сотні людей від атак червоної кінноти  Котовського, заго-роджувального вогню румунських військ і мародерів з місцевих жителів, капітулювали. Васильєв-Чечель покінчив із собою 4 лютого 1920 року поблизу села Раскойци. Разом з ним покінчили з собою багато офіцерів, віддавши перевагу смерті над полоном.

9.	Возжов Костянтин Ілліч – підполковник Армії Української Держави
         Уродженець Катеринославської губерніі, дата народження невідома. В 1907 році заувнчив Одесское піхотне юнкерське училище зі званням підпоручника. Випущений з училищв в 4-й Східно-Сибірський стрілецький полк. Поручик 4-го Фінляндського стрілецького полку. Переводиться в 50-й піхотний Білостоцький полк (25.02.1914). Учасник Першої світової війни, за умілі дії проти ворога достроково присвоєно звання штабс-капітан. Нагороджнний орденами за відмінні дії проти ворога орденом Св.Анни 4-го ступеня з написом «За хоробрість», орденом Св.Станіслава 3-го ступеня з мечами та бантом, орденом Св. Володимира 4-го ступеня з мечами та бантом, орденом Св.Анни 3-го ступеня з мечами та бантом. Переведений в 52-й піхотний Віленський полк.
        З 1918 року в гетьманської армії, з 29 червня  Балтський повітовий військовий начальник підполковник. Подальша доля невідома.

10.	Волгаєв Григорій Миколайович  — старшина армії УНР.
           Після закінчення гімназії волонтером пішо до російського війська на початку грудня 1890 року, закінчив Одеське піхотне юнкерське училище (1895), вийшов підпоручиком до 14-го піхотного Олонецького полку. З 1897 р. — молодший ад'ютант штабу 19-ї піхотної дивізії. З 1906 р. — командир роти у 73-му піхотному Кримському полку. Згодом — командир батальйону 30-го Сибірського стрілецького полку (Красноярськ). У 1914 році — підполковник, завідувач господарства 50-го піхотного запасного батальйону (згодом — полку). З 1916 року — полковник, командир 97-го обозного батальйону. Нагороджений орденом св. Станислава 3-й ст. в 1909 році.
          У 1918 року мешкав у Летичеві (тепер Хмельницька область). У другій половині листопада 1918 року був призначений летичівським повітовим військовим начальником. Залишався на цій посаді з приходом до влади Директорії до відступу Дієвої Армії УНР. Розстріляний більшовиками 21 березня 1921 року.

11.	Воробйов Микола Васильович – полковник армії Української Держави
         Народився в Тулі 29 жовтня  1875 року. Уродженець Тули. Отримав домашню освіту і закінчив Казанське піхотне юнкерське училище в 1899 році. З училища випущений підпоручником  в 1899 році в 63-й піхотний Углицький полк. Пізніше служив у 9-му Піхотному Інгерманландські полку. Поручник (01.09.1903). У 1907 році отримав звання штабс-капітан, закінчив Миколаївську Академію Генерального штабу. Цензове командування ротою відбував у 9-й Піхотному Інгерманландські полку (22.10.1907-28.12.1909). З 1909 року старший ад'ютант штабу 16-ї піхотної дивізії. З 1911 року помічник старшого ад'ютанта штабу Одеського військового округу, капітан. Викладач Одеського військового училища. Учасник світової війни. У 1915 році в чині підполковника в штабі 12-ї армії. У 1915 році полковник. У 1916 році він вже старший ад'ютант відділу гененерал-квартирмейстера штабу 7-ї армії. Виконував обов'язки начальника штабу 117-ї піхотної дивізії. У 1917 році начальник штабу 7-ї піхотної дивізії.
          У 1918 році в українській армії в загальному списку офіцерів генерального штабу Української Держави. Потім начальник відділу генштабу 3-го корпусу в Одесі. Подальша доля невідома. Нагороди: орден Св. Станіслава 3-го ступеня; Св. Анни 3-го ступеня; Св. Володимира 3-го ступеня з мечами.

12.	Гайворовський Федір Георгієвич – сотник Армії УНР
         Народився в 1872 році,  з громадян Херсонської губернії. В 1895 році закінчив Одеське піхотне юнкерське училище. Учасник російсько-японської війни 1904-1905 років. В 1907 році нагороджений орденом Св.Станіслава 3-го ступеню та присвоєно звання штабс-капітан.  На 1 січня перебував в 97-му піхотному Ліфляндському полку на посвді командира роти зі званням капітан. 
          Після проголошенння незалежності України стояв на військовому обліку у війську Української Держави. Але подальша доля невідома.



13.	    Гандзюк Яків Григорович   — командувач 1-го Українського корпусу армії УНР
          Народився 21 березня 1873 року в селі Багринівці Подільської губернії у заможній селянській родині відставного військового бомбардира. Закінчив 5 класів Вінницького реального училища. В листопаді 1891 року вступив до служби  рядовим на правах добровольця в 47-й піхотний Український полк (Вінниця). В січні 1893-го  вступив до Одеського піхотного юнкерського училища, яке в 1895 році закінчив з відзнакою  з військовим званням підпрапорщика,  а далі переведений до 61-го піхотного Володимирського полку. У 1904 році, в званні поручника, переведений до Східно-Сибірського стрілецького полку.
         Під час російсько-японської війни у травні 1904 року переведений до 6-го Східно-Сибірського стрілецького полку  командиром роти, неодноразово брав участь в бойових діях, не раз виявляв особистий героїзм, за що підвищений у званні до штабс-капітана та нагороджений  орденом Св. Георгія IV ступеня. Указом Урядового Сенату йому разом з родиною був наданий дворянський титул Російської імперії з правом передачі нащадкам. 
Після закінчення цієї безславної для царського уряду війни Гандзюк продовжує трудитися на ратній ниві, служить у 147 піхотному Самарському полку, розташованому під Петербургом (в чині підполковника). Невдовзі, з початком Першої світової війни, Яків Гандзюк на чолі Самарського полку опиняється на фронті. Сучасники пригадують, що досить часто Яків Григорович рушав в атаку попереду свого війська, підбадьорюючи особистим прикладом молодих, недосвідчених солдатів.
        Яків Гандзюк досягає вершини своєї військової кар'єри — 6 червня 1917 року отримує звання генерал-майора  й очолює 104-у піхотну дивізію. Пізніше, не без участі генерала, вона стане українізованою — 1-ю Українською дивізією у складі 1-го Українського корпусу під командуванням генерала Павла Скоропадського.  Першою дивізією командував Яків Гандзюк, після виходу Скоропадського у відставку в грудні 1917 року, обіймає посаду командира корпусу. Частини корпусу утримували Здолбунів, Рівне, Шепетівку, роззброюючи загони, в яких починалися хитання.   Частини І-го Корпусу затримували більшовицький наступ на Київ з півдня,роззброївши під Жмеринкою дві червоні дивізії, що прямували на столицю.
         На жаль, нове керівництво держави фактично кинуло військо напризволяще. Так, коли генерал Гандзюк заметільного ранку 9 лютого 1918 року виїхав з Білої Церкви у Київ для організації оборони, то він навіть не знав, що урядові установи в цей час уже покинули столицю. Тому генерал та його супутники (генерал Яків Сафонов та полковник Гаєвський) стали легкою здобиччю більшовицької застави. Негайно полонених доправили до більшовицького командувача М. Муравйова (колишнього підполковника царської армії). Той, оцінивши важким поглядом бранців, запропонував їм перейти на свій бік, на що отримав категоричну відмову.
      Надвечір того ж дня обидва генерали  уже стояли під дулами солдатських гвинтівок. Зумівши врятуватись та будучи пораненим, О. Гаєвський пізніше, у своїх спогадах, опише ту подію так:
      Матроси наказали стати до них спиною, що обурило генерала Гандзюка: «Що? Совість не дозволяє вам дивитися нам в очі!». Це були його останні слова. Після залпу всі троє впали…». Генерала Гандзюка по-звірячому добивали: на його тілі пізніше нарахували 12 ран, нанесених багнетом.
        Влітку 1918 року дружина страченого генерала Гандзюка з допомогою О. Т. Гаєвського розшукала й упізнала тіло свого чоловіка в одній з братських могил, що на Солом'янській площі. За активної участі гетьмана  Скоропадського генерал був перепохований з військовими почестями на території Свято-Михайлівського Видубицького монастиря.

14.	Глинський  Володимир Євгенович — полковник Армії УНР
          Народився у Чернігові 30 жовтня 1874 року, походив із дворян Радомської губернії.  Закінчив 4-класну Люблінську чоловічу гімназію. На військову службу вступив в серпні 1893 року однорічником 2-го розряду до 69-го піхотного Рязанського полку в місті Люблін. Закінчив Одеське піхотне юнкерське училище за 2-м розрядом в 1897 році, вийшов підпрапорщиком до 69-го піхотного Рязанського полку. З жовтня 1904 року брав участь у російсько-японській війні в складі резерву штабу Манчжурської армії. З листопада 1904 року служив у 12-му піхотному Сибірському Барнаульському полку. За бойові заслуги одержав звання штабс-капітана у вересні 1905 року. В  травні 1906 року переведений до 69-го піхотного Рязанського полку, у складі якого в 1914 році вирушив на Першу світову війну. Останнє звання у російській армії — полковник. Нагороджений трьома орденами Св. Анни (від 4 до 2  ступенів) та Св. Станіслава 2 ступеню.
        В українській армії з 1918 року, з середини лютого1919 року —помічник командира 49-го пішого дієвого полку ім. І. Франка. З 16 березня 1919 року — командир 50-го пішого дієвого Звягельського полку Дієвої армії УНР. 5 квітня1919 року отримав  важко контузію під час бою на р. Тетерів. Після одужання опинився на території, захопленій денікінською армією. Восени 1919 року був мобілізований до складу Збройних Сил Півдня Росії на Правобережній Україні. Разом з її частинами на початку 1920 року з району Одеси відступив до Польщі.
        У червні 1920 року з частиною інших українців, що перебували в складі білогвардійських формувань, інтернованих у Польщі, перейшов до Армії УНР. З серпня 1920 р. — начальник тилу 1-ї Кулеметної дивізії Армії УНР. Подальша доля невідома.

15.	Годзиківський Іполит Якович (псевдо — Хмара) —командир 144-ї Надбужанської повстанської дивізії Дієвої Армії УНР
          Народився (орієнтовно) в 1876 році в місті Миколаєві Херсонської губернії, в родині полковника царської армії. Походив із дворянського роду. У 1900 році закінчив Одеське юнкерське піхотне училище. Служив у 311-у кам'янецькому полку російської армії. Командував ротою. Потім був комендантом 139-ї дивізії. Штабс-капітан.
           Після революції лютого 1917 року — один з організаторів загонів Вільного Козацтва. У 1918 році, за Гетьманату, Іполит Годзиківський командував «охоронними сотнями», потім був помічником повітового коменданта. В 1919 році, як один з організаторів, брав участь у повстанні проти червоних окупантів у районі міста Немирова.
          24 січня 1921 року Симон Петлюра своїм наказом призначив Годзиківського Іполита Яковича командиром ще не існуючої 144-ї Надбужанської повстанської дивізії. Власне, Годзиківський отримав тільки «мандат» від Петлюри на створення військового формування. Як мовиться в одній з відозв отамана Хмари до населення «Повстанський загін є частиною дієвого війська Українського і користується цілком наказами Української Народної Республіки…»
          Розпочав роботу з підбирання кадрового складу та організації дисципліни в дивізії. Його заступником був підполковник армії УНР — повстанський отаман Лихо-Дорошенко. 29 лютого Хмара-Годзиківський офіційно очолив командування дивізією.
2 березня 1921 року загони на чолі з першим заступником Хмари Лихо-Дорошенка розігнали радянську владу у селах Стратіївці, Будах І Великій Стратіївці. Йому підпорядкувалися отамани Матвій Цимбалюк, Іван Пушкар, Юхим Якубенко, Андрія та Луки Чуприни, Іов Плахотнюк ( Гива ) та 145-й Гайсинський пішо-кінний полк отамана Підкови.
          Повстанці діяли переважно у Брацлавському, Гайсинському й Ольгопільському повітах Подільської, а також Липовецькому повіті Київської губерній. Інколи проводили рейди на Звенигородщину, Таращанщину та Уманщину. Підтримували тісні зв'язки з керівництвом Холодноярської республіки. Висока дисципліна у дивізії та вміла організація дій призвели до успіхів у боротьбі з більшовиками. На початку березня були звільнені містечко Жорнище та залізнична станція Сітківці.
         6 березня 1921 року козаки Хмари захопили червону залогу станції Зятківці, 8 березня — у місті Брацлаві розгромили ревком, чека, звільнили політичних в'язнів. Те саме зробили і у волосному центрі Грабівці. 10 березня, коло села Скибенців, біля Ладижина, Хмара розбив відділ 24-ї Самарської дивізії, яка проводила каральні операції проти місцевого населення в Центральній Україні. 11 березня повстанці зайняли Гранів. На сході мешканців були розпущені сільрада і комнезам та обрано комітет української влади, до якого увійшов і представник Надбужанського полку Микита Межевий. 14 березня до 144-ї Надбужанської приєдналися загони отаманів Цуприка і Темної Ночі. 22 березня козаки-агітатори 144-ї Надбужанської дивізії роз'їхались по селах Брацлавського, Гайсинського та Липовецького повітів агітувати щодо спільної дати повстання проти совєтів. Повстання ширилось. До успішної 144-ї Надбужанської продовжували приєднувалися інші отамани, зокрема, загони Штефановича та втікачі з Красної армії, що діяли в районі містечка Печери, відділи отамана Чорної Хмари, отамани Чуприна, Тарас Патент та Нанівський.
           Територія, де закріплювалися повстанці, оголошувалась територією Української Народної Республіки, і отаман Хмара творив цивільну українську владу. Протягом 1921 року більшість території центральної, північної та південної України було охоплено масовими національними проти більшовицькими повстаннями.  На жаль, ні Симон Петлюра, ні Юрко Тютюнник не спромоглися, навесні 1921 р., як це вони обіцяли, повернутися з Польщі на чолі Української армії. Діячами уряду УНР, з незрозумілих причин, всенародне повстання було «відкладене» аж на листопад, коли сили повстанців вже вичерпались
        Повстанські отамани користувались великою підтримкою у місцевого населення і їм, досить тривалий час, вдавалось успішно боротися проти більшовицьких окупантів. У зв'язку з неможливістю перемогти національно-визвольний рух, в ЧК розробили ряд спецоперації з нейтралізації повстанського спротиву та знешкодження його лідерів. За деякими даними, до загону Хмари було заслано чекістського агента — Юхима Терещенка, що пізніше докладе зусиль до захоплення отаманів Холодного Яру та Чорного Лісу. Колишній царський поручник, а нині «посланець Петлюри» перебував на відповідальних посадах у повстанських загонах Годзиківського та Лиха. Спочатку він організував провокацію та вбивство Іполита Годзиківського у травні 1921. А 4 жовтня 1921 року, завдяки його діям, отаман Лихо-Дорошенко потрапив в оточення загонів ЧК та загинув.

16.	Дужовський Олексій Силович — полковник Армії Української Держави
         Народився в 1887 році, в 1907 закінчив  Одеське піхотне юнкерське училище, отримав військове звання підпоручник. Випущений з училища в 13-й піхотний Білозерський полк. У Першу світову війну поручик 13-го піхотного Білозерського полку. Достроково присвоєно звання штабс-капітан за успіхи в справах проти ворога 26 листопада 1914 року та нагороджено орденом Св. Станіслава 2-го ступеня з мечами 4 квітня 1915 року. В 1917 році — полковник, командир 13-го піхотного полку.
         З 1918 року в армії Української Держави, з 10 вересня 1918 року молодший помічник командира і спостерігає за командами 14-го, а з 30 вересня 1918 року - 11-го полку. Звільнений з українського війська  за неявку 30 листопада 1918 року. В еміграції в Литві. Помер 21 вересня 1923 року.

17.	Дьячков Павло Іванович — полковник Армії Української Держави
         Народився 8 грудня 1867 року, освіту здобув в Павлоградській прогімназії на Катеринославщині (тепер Дніпропетровської області). На військову службу вступив 14 листопада 1885 року. Закінчив Одеське піхотне юнкерське училище в 1888 році по 1-му розряду підпоручником. Випущений в 135-й піхотний Керч-Єнікальський полк. Поручник (01.09.1892). Штабс-капітан (06.05.1900). Капітан (06.05.1901). На 1 січня 1909 і 1 січня 1913 років в тому ж чині командир роти того ж полку. Учасник Першої світової війни. Підполковник. Командир батальйону 283-го піхотного Павлоградського полку. Полковник (11.08.1915). На 1 серпня 1916 року в тому ж чині і полку. Нагороди: ордени Св. Анни 3-го ступеня, Св. Станіслава 2-го ступеня та Св. Володимира 3-го ступеня з мечами
        У 1918 році в армії Української Держави гетьмана П.П. Скоропадського в тому ж чині, командир 58-го піхотного Січового полку (з 10 липня  полк перейменований в 44-й піший). 
        Після падіння Гетьмана брав участь в Білому русі. З 17 грудня 1918 року - в Добровольчої армії  ЗСПР. На 1 листопада 1919 року перебував у відрядженні до штабу військ Новоросійської області. Генерал-майор (12.1919). У російській армії до евакуації з Криму в листопаді 1920 року. Після 1920 року на еміграції. Восени 1925 року відряджений до Дроздовського полку в Болгарії. Подальша доля невідома.

18.	Екгардт Микола  Карлович — поручник армії Української Держави
        Народився 2 лютого 1871 року в Санкт-Петербурзі. Після закінчення Санкт-Петербурзького Реформаторського училища поступив на військову службу, навчався в Одеському піхотному юнкерському училищі, яке закінчив  в 1889 році. Наступного року звільнений у запас армійської піхоти. З початком Першої світової війни мобілізований в ополчення: служив в 353-й пішій Ліфляндській дружині державного ополчення до розформування дружини в  червні 1915 року. Переведений в 429-й піхотний Ризький полк на посаду командира 9-ї роти, восени 1915 року отримав поранення, лікувався в Петербурзькому госпіталі. Нагороджений орденом Св.Станіслава 3 ступеню. Після одужання в 1917 році перевелений і 290-й піхотний Валуйский полк, підпоручник. 
         З 1918 року в Армії Української Держави, перебував  в складі штабу 3-го армійського корпусу зі штабом в Одесі.  Поручник з переведенням в значкові (з 20 листопада 1918).  Після антигетьманського перевороту в 1919 році залишився в Одесі й перейшов до Збройних Сил Півдня Росії, евакуйований з Одеси восени 1920 року. Був неодружений. Подальша доля після 1922 року невідома.

19.	Єрмолаєв Андрій Павлович – підполковник Армії Української Держави
          Народився 15 жовтня 1884 року в Чернігівській губернії в родині фельдшера. Витримав іспит за повний курс кадетського корпусу. На військову  службу вступив 31 серпня 1905 року. В 1908 році закінчив Одеське піхотне юнкерське училище по 1-му розряду підпоручником. Випущений в 228-й піхотний резервний Хвалинський полк. Переведений в 188-й піхотний Карсський полк (1910). Поручник ( 25.11.1911). В 1914 році закінчив 2 класи Миколаївської військової академії,  після оголошення мобілізації відряджений в свою частину. Учасник Першої світової війни в складі 188-го піхотного Карсського полку. Штабс-капітан (04.07.1915). Зарахований до Генерального штабу (22.12.1915). Переведений в Генеральний штаб (14.07.1916) з призначенням старшим ад'ютантом штабу 47-ї Піхотної дивізії (з 14.07.1916). Капітан (15.08.1916). Виконувач обов’язків штаб-офіцера для доручень при штабі 6-го кавалерійського корпусу (з 26.10.1917). Нагороди: ордени Св. Анни 4-го,  3-гота 2-го ступенів з мечами та бантом,  Св. Станіслава 3-го ступеню з мечами та бантом та  2-й ступеню з мечами.
        В армії УНР та Української Держави з 18 квітня 1918 року. На 21 листопада  Військовий Старшина, начальник мобілізаційного відділу штабу 4-й пішої дивізії (Одеса). Після падіння режиму Гетьмана П.П. Скоропадського потрапив в полон до більшовиків і перейшов до Червоної армії, але йому вдалося вирватися за кордон. В еміграції перебував в Чехословаччині. Член Успенського «Братство для поховання російських громадян і для охорони і утримання могил». Помер в 1973 році, похований на Ольшанському цвинтарі Праги.

20.	Желеховський Володимир Іпполитович  — начальник групи Дієвої армії УНР.
           Народився 19 грудня 1881 року, закінчив Одеське піхотне юнкерське училище в 1903 році, вийшов підпоручиком до 90-го піхотного Онезького полку. Брав участь у Китайському поході 1900–1901 рр., Російсько-японській війні 1904–1905 рр. З 18 лютого 1911 р. служив у 6-й Таурогенській прикордонній бригаді. З липня 1914 року — командир батальйону 4-го Німанського прикордонного полку. Останнє звання у російській армії — полковник.
          З березня 1918 року — начальник Окремого корпусу кордонної охорони УНР, згодом — Української Держави. З червня 1918 року — помічник начальника корпусу. За Гетьманату підвищений до звання полковника. З березня 1919 року — командувач Окремого корпусу кордонної охорони УНР. 22 квітня 1919 року  був призначений командувачем Північної групи Дієвої армії УНР, однак того ж дня був заарештований своїм попередником отаманом В. Оскілком, через тиждень  був звільнений та приступив до виконання обов'язків командувача групи. Після поразки групи 17 травня 1919 року був усунутий з посади та рахувався помічником начальника Окремого корпусу кордонної охорони УНР.
         Восени 1919 року перейшов на бік Збройних Сил Півдня Росії.   З  25 листопада 1919 року — стражник Одеського прикордонного загону прикордонної сторожі Збройних Сил Півдня Росії. З 9 лютого 1920 року — на службі в Червоній армії, командир роти Одеського прикордонного загону. З весни того ж року — командир батальйону та помічник начальника 44-х Одеських піхотних курсів, які у 1922 році були переведені до Катеринослава. У серпні 1923 року демобілізований, працював «бухгалтером колективу городників Комборбезу». В грудні 1930 року був заарештований у справі «Весна». За однією з версій — розстріляний, за іншою — помер у в'язничній лікарні від катувань. Останні відомості були від квітня 1931 року

21.	 Жеребний Теодор Захарович  —    сотник  Армії УНР
          Народився 16 травня 1892 року в  селі Лучинчик Могилів-Подільського повіту Подільської губернії (тепер Мурованокуриловецького району Вінницької області). Військовий, міліціонер; командир Української сотні (1917), член Української дивізійної ради (1917); звання — сотник піхоти Армії УНР. 
          Закінчив Кам’янець-Подільську 8-класну середню сільськогосподарську технічну школу, в якуй навчався з 1вересня 1905 по 7 липня 1913 р.р.. Цього ж року за власним бажанням вступив до Одеського юнкерського  військового училища, яке достроковом закінчив  в жовтні 1914 року. Призначений у 159-й запасний піхльний полк. 16 березня 1917 року потрапив у Дієву армію. Служив у 6-му Туркестанському стрілецькому полку 2-ї Туркестанської стрілецької бригади.  
           26 серпня відряджений украї¬нізувати 2-гу Туркестанську артилерійську бригаду.  Відібрав цілу українську батарею «Арісака». У ній і залишився служити до кінця грудня 1917 року. На початку січ ня 1918 року переведений в  47-й Український піший полк (потім 11-й Вінницький піший), де перебував до 14 червня 1918 року. Демобілізувавшись, перейшов на цивільну державну службу: спочатку в Кам’янецькій повітовий відділ міліції, потім при уряді УНР — у Подільській губернії в земельній управі спеціалістом із сільського господарства. Перебуваючи на цій службі, 1 вересня 1919 року поступив до  Кам’янець-Подільського державного українського університету. 1 листопада 1920 року вступив до військо-вопольової жандармерії УНР. 21 лис¬топада 1921 року після переходу через р. Збруч інтернований у таборі м. Стшалкова, звідки 10 червня 1922 року написав заяву до Української господарської академії в Подєбрадах. Подальша доля невідома.

22.	Завіша Володимир Іннокентійович – полковник Армії Української Держави
          Народився 20 квітня 1878 року в Одесі. Загальну освіта отримав в Петровському Полтавському кадетському корпусі. Закінчив Михайлівське артилерійське училище, пізніше Михайлівську артилерійську академію, штабс-капітан. З 1906 року механік Варшавської артилерійської майстерні. З 1910 року штатний викладач Одеського піхотного юнкерського училища, підполковник. З 1915 року полковник на тій же посаді. У 1918 році служив в армії Української Держави. Штаб-офіцер для доручень при Головному артилерійському управлінні. Потім учасник Білого руху в складі ЗСПР. Залишився в Одесі, працював інженером-технологом на заводі імені А. Марті. Викладав також в водному інституті і на заводі; займався науковою роботою, доцент. В.І. Завіша був одружений, мав сина Володимира, який народився в 1910 році. У 1937 році був заарештований разом із сином. У грудні того ж року засуджений до вищої міри покарання і в той же день розстріляний. Був нагороджений: ордени Св. Станіслава 3-го та 2-го ступенів та Св. Анни 3-го ступеня.
         Його син Володимир Володимирович Завиша в 1931 році закінчив Одеський водний інститут. За фахом судномеханик. Працював в технічному бюро заводу ім. А. Марті, з 1932 року асистент на судномеханічний кафедрі Одеського інституту водного транспорту, викладач. 18 грудня 1937 заарештований з батьком і поміщений у в'язницю. 26 грудня засуджений до 10 років виправних робіт і відправлений до таборів. У лютому 1938 року його матері повідомили, що він висланий. У 1946 році звільнений з табору. Після повернення працював в Одеському вищому морехідному училищі. Доктор технічних наук, професор. Помер в 1982 році.

23.	Загнеєв Микола Григорович – генерал-хорунжий Армії Української Держави.
         Народився 18 грудня 1864 року, В 1883 році закінчив Одеське реальне училище Св. Павла. У військову службу вступив 14 липня 1883 року. Закінчив Одеське піхотне юнкерське училище в 1885 році підпоручником. Випущений в 16-й стрілковий полк. Поручик (20.11.1888). Штабс-капітан (15.03.1895). Командував ротою свого полку (12.10.1896-15.11.1899; пізніше зараховано як відбування стройового цензу). Капітан (5.03.1899). В 1900 році закінчив Миколаївську академію Генерального Штабу по 1-му розряду. Перебував при Кавказькому військовому окрузі. Старший ад'ютант штабу 20-ї піхотної дивізії (18.12.1900-02.04.1903). Штаб-офіцер для особливих доручень при штабі 13-го армійського корпусу (02.04.1903-07.04.1905). Начальник штабу 32-ї піхотної дивізії (07.04.1905-16.11.1912). Цензове командування батальйоном відбував у 125-му піхотному Курському полку (09.05.-09.09.1905). Був відряджений до артилерії (06.05.-07.07.1906) та до кавалерії (07.07.-07.08.1907). Полковник (ст. 22.04.1907). Командир 3-го піхотного Нарвського полку (з 16.11.1912). Учасник походу в Східну Прусію в серпні 1914 року. У бою біля Гогенштейна 14-15 серпня  був поранений і потрапив у полон. 27.01.1916 виключений зі списків безвісти зниклим. Автор досить докладної розповіді дій 2-ї бригади 1-ї піхотної дивізії в ході походу. Нагороди: ордени Св. Анни 3-го та 2-го ступенів, Св. Станіслава 2-й ступеня та Св. Володимира 4-го та 3-го ступенів
          З 10 червня 1918 року в армії Українсько Держави. 20 липня призначений виконувачем обов’язків помічника начальника адміністративного відділу канцелярії Військового Міністерства. 28 жовтня затверджений в чині генерал-хорунжого. Після падіння режиму Гетьмана П.П. Скоропадського учасник Білого Руху. З 28 лютого 1919 року перебував в резерві чинів при штабі головнокомандуючого ЗСПР. Після1920 року на еміграції в Югославії, подальша доля невідома.

24.	Загородній Михайло Андрійович — підполковник Армії УНР
          Народився 11 листопада 1881 року в Херсоні. Закінчив Одеське піхотне юнкерське училище, служив в 59-му піхотному Люблінському полку (Одеса), у складі якого брав участь у Російсько-японській війні. У складі 328-го піхотного Новоузенського полку брав участь у Першій світовій війні. Був нагороджений Георгіївською зброєю. У 1917 році закінчив два прискорених курси Військової академії Генерального штабу у Петрограді. Обіймав посади в.о. старшого ад'ютанта штабу 71-ї піхотної дивізії та старшого ад'ютанта оперативного відділу штабу 6-ї армії. Останнє звання у російські армії — підполковник.
         З 1 січня 1918 року — начальник оперативного відділу штабу Одеського військового округу (українізованого). З 16 квітня 1918 року — начальник відділу з формування 3-го Херсонського корпусу Армії УНР, згодом — старший осавул штабу 1-го Подільського корпусу Армії Української Держави. Після падіння режиму П. Скоропадського з січня 1919 року — начальник інспекторського відділу Головного штабу УНР.
             В липні 1919 року повернувся в Одесу, вступив до білої армії, яка була на той час в місті. Сформував і очолив збірний полк 15-ї піхотної дивізії, який брав участь в боях проти УНР. В січні 1920 року з залишками полку намагався пробитися до Польщі, але потрапив в полон до червоних. З лютого 1920 року перебував у Червоній Армії, викладав тактику на Одеських військових курсах до серпня 1920 року. До липня 1921 року був заступником начальника оперативного відділу штабу Західного сектору оборони Чорного моря. До червня 1922 року був начальником 94-х піхотних Одеських курсів. Пізніше, до 1928 року був штатним викладачем 2-ї Одеської школи важкої артилерії. В 1928 році демобілізований, працював земле-впорядником відділу комунікацій міста Одеси. Наприкінці жовтня 1930 року заарештований по справі «Весна». На початку червня 1931 року засуджений до вищої міри покарання. Розстріляний  27 червня 1931року.

25.	Заходякін Микола Микитович – полковник Армії Української Держави
        Народився в 1874 році у Варшаві, на військовій  службі з 1891 року, в 1894 році закінчив Одеське піхотне юнкерське училище підпоручником. На 1 січня 1909 р. - 29-й піхотний Чернігівський полк, штабс-капітан. Навчався в Миколаївській академії Генерального Штабу, командував 2 стрілковим полком, підполковник.
         З 1918 року в  армії Української Держави. На 7 листопада 1918 року начальник Чугуївського військового училища. Після антигетьманського перевороту більшовицька Росія відновила воєнні дії проти Української Народної Республіки. Після захоплення червоними Чугуєва училище розформовано. Микола Микитович перейшов у Добровольчу армію ЗСПР. Призначений інспектором класів Корніловського військового училища у Ставрополі до евакуації. Полковник. Залишився в Криму. Розстріляний більшовиками 6 грудня 1920 року в Керчі. Мав двох синів та дві дочки.


26.	Змієнко Всеволод Юхимович – генерал-хорунжий Армії УНР.
          Народився 28 жовтня 1886 року в Одесі в родині відставного капітана царської армії, нащадка запорозьких козаків Юхима Змієнка, який на той час викладав російську словесність у жіночому духовному училищі, що на вулиці Успенській, та вчительки Новослобідського народного училища Агрипини. Закінчив міську гімназію та Київський кадетський корпус. У 1906-у вступив до Одеського піхотного училища, де познайомився з Марком Безручком. Дружба цих двох чоловіків тривала до останнього їхнього подиху. Після закінчення училища, в 1908-у, дороги побратимів розійшлися: Безручка скерували до 106-го Уфимського піхотного полку у Вільно, а Змієнко служив спочатку в Очакові, потім в 11-у піхотному полку в Житомирі. Втім, друзі підтримували між собою зв’язок і разом 1912 року вступили до Миколаївської академії Генерального штабу, яку закінчили перед початком Великої війни — влітку 1914-го.
           Після академії Всеволод Змієнко служив у 59-у піхотному Люблінському полку, який дислокувався в Одесі. У складі цього полку і вирушив на фронт. Уже 26 серпня 1914 року був поранений (за цей бій 10 листопада 1915-го нагороджений Георгіївською зброєю). Після одужання потрапив на штабну службу, пройшовши шлях від молодшого ад’ютанта штабу 39-го армійського корпусу до начальника штабу піхотної дивізії. Останнє військове звання у російській армії — підполковник.
         Восени 1917-го повернувся до Одеси, де на нього чекали дружина та двоє синів — Всеволод й Олег. Тут поринув в атмосферу Української революції. Разом з відомим громадським і військовим діячем Іваном Луценком сформував Одеську гайдамацьку дивізію, штаб якої розташовувався в будівлі Одеського військового округу. Полковника Мазуренка призначили командиром цієї дивізії, а підполковника Змієнка — начальником штабу.
         Наприкінці березня 1918 року Центральна Рада призначила Всеволода Змієнка головою демобілізаційної комісії Херсонщини, Катеринославщини і Таврії. Одночасно він виконував обов’язки помічника губернського військового коменданта. Керував обліком, розміщенням, демобілізацією й призовом українських солдатів та офіцерів, що прибували з фронтів світової війни. Із квітня виконував обов’язки начальника штабу 3-го Херсонського корпусу українських військ, а з грудня того ж року — начальника штабу військ Херсонської губернії. Під час наступу на Одесу Добровольчої армії Денікіна Всеволод Змієнко особисто керував бойовими діями гайдамаків на вулицях міста, а потім за наказом Директорії разом з Іваном Луценком вивів українські частини під Роздільну.
           Під тиском більшовицьких загонів українські війська відступили до Румунії. У березні — травні 1919 року В. Змієнко вивів свій підрозділ через Румунію та Польщу на Волинь. Там його призначили начальником штабу 1-ї дивізії корпусу січових стрільців Євгена Коновальця. Зі своєю дивізією Всеволод Юхимович до самої осені 1919-го бився проти більшовиків, поляків, денiкiнцiв. Тяжко захворівши в листопаді, потрапив до польського полону, а коли видужав — опинився в таборі для полонених та інтернованих вояків у місті Ланцуті, де знову зустрівся зі своїм старим товаришем Марком Безручком.
          Тим часом, 12 грудня 1918 року, в Одесі народилася донька Галина. Невдовзі дружина В. Змієнка — Піама Дмитрівна, донька генерала Скляревського — померла, хоч була ще досить молодою. Троє дітей (сини Всеволод та Олег і донька Галина) залишилися сиротами. Оскільки батько перебував на фронті, піклування про дітей сестри взяла на себе Марія Дмитрівна Скляревська, дружина відомого військового історика, генерала української армії Олександра Рябініна.
         1 січня 1920 року Симон Петлюра призначив Марка Безручка командиром, а Всеволода Змієнка начальником штабу новосформованої Січової стрілецької дивізії, яка стала спадкоємицею корпусу січових стрільців. З цією дивізією М. Безручко та В. Змієнко спільно з 3-ю Запорізькою дивізією Олександра Удовиченка та 3-ю польською армією розпочали наступ на Київ і 7 травня визволили столицю України від червоних. Але невдовзі українці з поляками знову змушені були відступити. Частини дивізії під командуванням М. Безручка i В. Змієнка у вересні відстояли фортецю Замостя, зупинивши наступ Червоної армії С. Будьонного на Варшаву.
         Про цю битву дещо докладніше. Будьонний мав уп’ятеро більше активних багнетів і шабель, ніж Безручко і Змієнко. А, за військовою теорією, для перемоги достатньо переважати противника втричі. Але командири Січових стрільців компенсували нестачу багнетів грамотною тактичною побудовою глибоко ешелонованої оборони міста. За цю перемогу Безручко і Змієнко були удостоєні звань генерал-хорунжих.
        Тривалий час слава про Будьонного лунала на просторах СРСР, а про українців Безручка та Змієнка і нині мало хто знає. Це несправедливо! Зрив рейду на Варшаву — не бій місцевого значення. Російські більшовики ставили за мету пройти через Варшаву далі в Європу, що в повоєнному хаосі мало шанс на успіх. Отже, битва під Замостям врятувала не лише Польщу, а й усю Європу від комунізму.
          Маршал Йозеф Пілсудський видав тоді наказ, у якому йшлося: «Наша армія пам’ятає криваві битви, в яких незмінно брало участь українське військо, як у дні звитяги, так і в години випробувань. Спільно пролита кров і могили героїв заклали наріжний камінь для взаєморозуміння й успіху двох народів. Нині, після двох років великої боротьби з варварським нападником, я прощаюся з прекрасними військами Української Народної Республіки й стверджую, що вони високо несли свій прапор, на якому виписане гасло «За нашу і вашу свободу», що є символом віри кожного чесного вояка».
         Але доля незалежної України вже була вирішена. Разом з іншими українцями Всеволод Змієнко знову опиняється у таборі для інтернованих вояків Армії УНР. У цей час він отримав листа від одного з вірних однополчан Олександра Рябініна з рідної Одеси. Там після відступу з рештками війська за кордон залишилася вся його рідня, з якою він не встиг навіть попрощатися і від якої довго не мав жодних звісток, бо й вони не відали, де його шукати. Товариш писав, що від тифу померли його мати, дружина і майже всі родичі. Зосталося троє дітей — чотирирічна Галина, семирічний Олег і десятирічний Всеволод. За якийсь час сина Всеволода і доньку Галину вдалося вивезти за допомогою польських репатріантів. Зустріч батька з дітьми була радісною, хвилюючою. А потім почалися важкі будні, сповнені турбот про хліб насущний. Піклувалася про Змієнкових дітей дружина бойового побратима — Клавдія Олексіївна Безручко.
         Доля Олега так і залишилася невідомою навіть після тривалих пошуків, на прохання Галини Всеволодівни Змієнко-Сенчишин, у 1992 році СБУ. Стало відомо лише, що в 1937 році в Москві заарештували конструктора заводу «Калібр» Олега Всеволодовича Змієнка-Скляревського. Протримавши кілька днів на Луб’янці, його переправили до Одеси, де розпочалися «активні» допити Олега. Арешт Олега призвів до арешту Олександра Олександровича Рябініна - Скляревського. Олега Змієнка-Скляревського тримали в одеській в’язниці до весни 1939 року й зненацька випустили на волю. Подальша його доля не відома. 
         Наскільки відомо, генерал Змієнко відправив сина Всеволода на навчання до Варшави. З початком Другої світової доля кидала його по різних містах, і, швидше за все, він загинув у Празі, причому вже у 1945-у. Галині так і не вдалося знайти докладних відомостей про долю брата. Нещодавно з’явилася інформація про участь Всеволода Змієнка у відомій Празькій капелі бандуристів у 1938 — 1939 роках.
         Підрісши, Галина навчалася у Рідній школі ім. Маркіяна Шашкевича, а потім в Українській гімназії у Перемишлі, брала активну участь у діяльності «Пласту». Після гімназії вступила до Академії політичних наук у Варшаві. Там долучилася до громадської роботи, зблизилася з українськими організаціями і стала членом ОУН. У 1937 році познайомилася з молодим науковцем Євгеном Сенишиним, з яким разом працювала в органі-зації. Спільні робота та зацікавлення переросли у дружбу, а пізніше — у щире кохання, і 1942-го молоді люди одружилися.
          За час Другої світової подружжя не раз міняло місце проживання. В підсумку Сенишини опинилися в Австрії, де 1947-го в них народився син Зенон. А вже в 1948-у сім’я переїхала до Канади: спочатку до Вінніпега, згодом — до Монреаля. Родина Сенишиних стала досить відомою серед тамтешньої української громади. Євген був одним з керівників Комі-тету українців Канади, Галина — головою Організації прихильників Державного Центру УНР у Монреалі, відомою діячкою Союзу українок Канади. Така активна й плідна діяльність отримала визнання від канадських українців. 1992 року Галина Всеволодівна Змієнко-Сенишин як секретар президії Української Національної Ради брала участь у передачі повноважень та клейнодів Державного центру УНР в екзилі Президентові України. Померла 15 липня 2003 року в Монреалі.
          У 2000-у Галина Змієнко-Сенишин передала добірку видань власної книгозбірні до Одеської національної наукової бібліотеки, а до Музею Збройних сил України — картину відомого художника Леоніда Перфецького «Переїзд 6-ї Січової Стрілецької дивізії через Станіславів», на якій зображені генерали Марко Безручко та Всеволод Змієнко на чолі свого з’єднання.
         У 1925 році генерал-хорунжий Всеволод Змієнко став одним із засновників, а пізніше й головою Українського військово-історичного товариства у Варшаві, редактором збірника «За державність» і журналу «Табор». При цьому працював ще й викладачем Об’єднаної юнацької школи та Академічних курсів при Генеральному штабі армії УНР. З 1926-го служив у Генеральному штабі, з 1928-го був головою громадського суду Українського центрального комітету в Речі Посполитій, одночасно відповідаючи за роз-відку та контррозвідку. А ще Всеволод Юхимович активно допомагав українським військовим емігрантам знайти себе в нових умовах життя, влаштовуючи їх на роботу, навчання чи допомагаючи грішми.
          Всеволод Юхимович Змієнко помер 26 жовтня 1938 року у Варшаві. Там же, у Варшаві, 10 лютого 1944-го відійшов у засвіти Марко Данилович Безручко. Могили друзів розташовані поруч у православній частині міського цвинтаря «Воля» у польській столиці. Слід зазначити, що комуністична влада Польщі не зруйнувала могили запеклих ворогів комунізму, тоді як у радянській Україні близькі боялися навіть згадувати про своїх родичів-генералів. Тільки зі здобуттям Україною незалежності імена славних її синів повернулися із небуття. Сьогодні імена українських генералів увічнені в назвах вулиць у Києві, Вінниці, Рівному, Одесі, Токмаку та інших містах країни.
 
27.	Золотар-Золотаренко Михайло  – сотник Армії УНР
         Народився 3 жовтня 1891року в містечку Івангород Борзнянського повіту Чернігівської губернії (тепер Ічнянського районну Чернігівської області).  В 1912 році закінчив Златопільську класичну гімназію. В серпні 1912 року поступив на економічний факультет Петербурзького політехнічного інституту, але за влвсним бажанням у політехніці не лишився, а вступив 10 вересня 1912 року до Одеського юнкерського піхотного училища, яке закінчив по 1 розряду 12 липня 1914 року з присвоєнням військового звання підпоручник і одразу потрапив  на війну. 15 серпня 1914 року отримав поранення  і 1 вересня 1914 року опинився в німецькому полоні в польовому шпиталі. 
         В грудні 1917 року вступив до Військового укра¬їнського гуртка в таборі Ган-Мюнден і 1 лютого 1918 року вступив до 2 Синьої дивізії, з якою повернувся на Україну. З того часу перебував в українському війську до листопада 1920 року, після чого перебував на інтернуванні на території Польщі. В квітні 1922 року вступив до Варшав-ського університету на філософський факультет. Подальша доля невідома.

28.	Калінін Костянтин Олексійович  — український авіатор, авіаконструктор 
        Народився 5 лютого 1887 року в Варшаві на батьківщині матері Маріанни Фридериківни, батько, Олексій Кирилович, родом з міста Валуйки Воронезької губернії, кадровий офіцер царської армії. Він помер, коли синові ще не виповнилося і п'яти років, тому виховувала Костянтина мати. До 1909 року Костянтин Калінін жив в Польщі. Екстерном закінчив реальне училище у Варшаві, а згодом з відзнакою - учительський інститут в Андрвєвв. У 1912 році він з відзнакою закінчив   Одеське піхотне юнкерське училище.
        Там він вперше побачив політ аероплана, з тих пір ним оволоділо бажання літати.У роки Першої світової війни брав участь в боях під Двинськом, був нагороджений орденом Св. Станіслава. Але весь цей час не полишав мрій про авіацію, і на початку 1916 року вступив до Гатчинської військової авіашколи. В жовтні, отримавши звання військового льотчика і чин штабс-капітана він знову був направлений на фронт. Воював в самому пеклі, одним з перших серед авіаторів почав застосовувати радіозв'язок для коригування з повітря артилерійського вогню.
         Після бурхливих революційних подій Костянтин Калінін прямує до Києва, де на початку 1918 року зустрічається з людьми, які відіграли в його подальшому житті вирішальну роль. Це були співробітники Київського політехнічного інституту Віктор Бобров і брати Іван і Андрій Касьяненко. Вони були одними з найактивніших засновників Повітроплавної секції Київського політехнічного інституту. Почавши працювати в Києві, Калінін звертається до керівництва УНР з рядом ініціатив, спрямованих на розвиток авіації. У 1918 році служив в авіації Армії Української Держави командиром 1-го Волинського авіаційного дивізіону. З лютого 1919 року — командир повітроплавного загону Дієвої армії УНР та УГА, з травня 1919 року — інспектор авіації УГА. Влітку — восени 1919 року — завідувач авіаційного складу Дієвої армії УНР 
         Але слабка тодішня влада не змогла його підтримати, розчарувавшись в діях Директорії УНР, Калінін переходить на сторону більшовиків.З 1920 ролку служив в авіації Червоної Армії у Києві, у 1922 році виключений з Московського інституту Червоного повітряного флоту як колишній царський офіцер, працював завідувачем конструктор-ського бюро на Київському авіаційному заводі № 6. Вищу освіту здобув у Київському політехнічному інституті в 1925 році. У 1928—29 роках у Харкові розробив конструкції пасажирських літаків К-4, К-5, які витіснили машини іноземних марок з повітряних ліній СРСР. У 1930—38 роках збудовано літак К-7, розрахований на 120 пасажирів, бомбардувальники К-12,  К-13. Був нагороджений орденом Червоного Прапора УРСР.
         Заарештований 1 квітня 1938 року у Воронежі. У в'язниці створив ескіз нового літака К-15 — з трикутним крилом. 22 жовтня 1938 року, через сім місяців після арешту, на закритомусудовому засіданні Військової колегії Верховного суду СРСР, яке тривало 10 хвилин, Костянтин Калінін був звинувачений в антирадянській діяльності та шпіонажі і засуджений до розстрілу. Того ж дня вирок було виконано. У серпні 1955 року Військова колегія Верховного суду СРСР, переглянувши справу, скасувала вирок «за відсутністю складу злочину». 
        У 1972 році, коли не стало Ігоря Сікорського, також викресленого з історії вітчизняної авіації, видатний радянський механік, академік І. Артоболевський сказав: «Ось були два великих авіаконструктори - Ігор Сікорський і Костянтин Калінін. Першого Америка поховала як національного героя, а другого у нас ніхто не знає. Його на вершині слави згубили молодим у себе вдома». В 1990 році Міжнародний планетний центр затвердив для нововідкритої планети № 3347 назву «Костянтин».

29.	 Каплистий Макар —   майор Армії УНР
          Народився 18 січня 1896 року в селі Майорівка Ананьївського повіту Херсонської губернії (тепер Новобузького району Миколаївської області).  В 1912 році закінчив Демидівську церковно-учительську школу, а в січні 1916 року - Херсонську вчительську семінарію, після закінчення якої мобілізований до російського війська. Направлений на навчання в  Одеське юнкерське військове училище, яке закінчив 1 липня 1916 року та розпочав військову службу прапорщиком  15-го запасного піхотного полку в місті  Вольськ Саратовської губернії на Волзі, Через деякий час потрапив на фронт в складі 110-го піхотного Камського полку 28-ї піхотної дивізії поблизу сучасного Каунаса.
        В 1917 році обраний до дивізійного комітету, брав участь в українізації війскових частин, а на початку 1918 року прибув до України і вступив до українського війська в ранзі сотника школи для військових старшин 2-ї Волинської дивізії. Учасник Першого зи-мового походу. Інтернований у польському таборі м. Каліша. В 1921 – 1922 роках інструктор культурно-освітнього відділу штабу 2-ї  Волинської дивізії. Лицар Залізного хреста Армії УНР, Хреста Симона Петлюра і Воєнного хреста УНР.
          В червні 1923 року поступив на агрономічно-лісовий факультет Української господарської академії в Подєбрадах згодом Вищу педагогічну школу в Празі. З довідки дізнаємося, що під час навчання в академії Макар Каплистий «бездоганно виконував доручені йому праці». Захистивши дипломну роботу «Сільськогосподарська освіта на Україні» з «успіхом дуже добрим», отримав диплом інженера-агронома (4.05.1928).  Працював повітовим агрономом на Жовківщині та Дрогобиччині. Організатор сільської кооперації на Лемківщині та у Львові. Одрухився з  Марією (у дівоцтві Козак)
         В 1944 році переїхав до  Німеччині, а після  1949-го — в США (штати Міннеаполіс, потім Пенсильванія). Ініціатор і ме¬ценат видання «Крайове господарське товариство СГ за роки 1899 — 1944». 1963 року у Філадельфії написав статтю «Філія товариства  «Сільський господар», в якій розповідає про свою діяльність в товаристві  «Сільський господар» на Жовківщині. Обраний головою Філадельфійського відділу Товариства українських інженерів Америки.  Помер 5 листопада 1979 року в штаті Філадельфія, США

30.	Капустянський Микола Олександрович  — генерал-полковник Армії УНР, один із керівників ОУН.
         Народився 30 березня 1881 або 1 лютого 1879 року в селі Чумаки, Катеринославської губернії, (тепер Томаківський район, Дніпропетровська область)  у священицькій родині. Закінчив 4-класну Катеринославську духовну семінарію (1899), Одеське піхотне юнкерське училище (1904) та Миколаївську військову академію за 1-м розрядом (1912). Після закінчення піхотного училища в  1904 році потрапив у ранзі підпоручника до 105-го піхотного Оренбурзького полку (Вільно). Брав участь російсько-японській війні з  18 березня 1905 року у складі 8-го Східно-Сибірського стрілецького полку, що перебував на Далекому Сході. 7 квітня 1906 року після завершення війни повернувся до свого полку  у Вільні. В 1912 закінчив Миколаївську академію Генерального штабу в Петербурзі, написавши працю «Повітряна розвідка»; за успішне закінчення академії був нагороджений орденом св. Анни 3 ступеня.
         Учасник  Першої світової війни. З липня 1914 — старший ад'ютант штабу 5-ї стрілецької бригади. З 19 жоатня 1915 року — штаб-офіцер для доручень штабу 21-го армійського корпусу, з 31.03.1916 — штаб-офіцер для доручень при штабі 3-го армійського корпуса. З 15 серпня 1916 року — підполковник, начальник штабу 173-й піхотної дивізії. З 9 лютого 1917 року — в.о. начальника штабу 171-ї піхотної дивізії. Останнє звання у російській армії  — полковник. За бойові заслуги був нагороджений Георгіївською зброєю.
Улітку 1917 року— один з ініціаторів формування українських військових частин. Із серпня 1917 начальник штабу 1-й Української піхотної дивізії. З 3 вересня 1917 року — в.о. начальника штабу 104-ї піхотної (1-ї Української) дивізії.
         На момент Жовтневого перевороту  підполковник М. Капустянський знаходився у Києві як делегат ІІІ Всеукраїнського військового з'їзду. Завдяки своїм ораторським здібностям він став популярним та його ледь не обрали командиром полку Охорони Революції, який мав утворитися з делегатів з'їзду. Наприкінці 1917 року генеральний секретар Центральної ради з військових питань Симон Петлюра призначив його начальником штабу 11-й армії.
        З 3 до 19 січня 1918 року — начальник штабу Північно-Західного фронту у Бердичеві, утвореного для боротьби з більшовиками. Коли 19 січня  до Бердичева вдерся Революційний загін лівого есера Кіквідзе, Капустянський зумів уникнути арешту та втекти до Білої Церкви — штабу 1-ї Української дивізії. 5 лютого  був демобілізований, а після звільнення українськими військами Житомира, в кінці лютого  він перебрався туди разом із рештками     1-ї Української дивізії.  Із березня  служив у Генеральному штабі української армії, був членом Військово-ученого комітету при Генштабі. 1 травня в Житомирі  повернувся на свою попередню посаду — начальника штабу 2-ї пішої дивізії (колишньої 1-ї Української) Армії Української Держави. 
         12 жовтня  Миколу Капустянського було підвищено до рангу полковника, а на початку листопада — переведено до Києва начальником канцелярії Військово-наукового комітету Головного управління Генерального штабу Української Держави. У Києві  підтримав Директорію УНР, створену противниками гетьмана  Скоропадського. З 25 грудня — начальник оперативного відділу штабу Дієвої армії УНР, згодом заступник першого генерал-квартирмейстера штабу армії УНР. 4 квітня 1919 року був заарештований отаманом Оскілком за звинуваченням у співпраці з червоними, 28 квітня — звільнений. Станом на 26 вересня — т.в.о. начальника штабу Дієвої армії УНР. З початку жовтня — начальник 1-ї Управи (генерал-квартирмейстер) штабу Діючої армії УНР, генерал-хорунжий. 25 листопада 1919 року був інтернований польською владою.
          Перебуваючи у таборі для інтернованих у Ланцуті та переїхавши згодом до Варшави, написав на замовлення Військового міністерства УНР військово-стратегічне дослідження «Похід українських військ на Київ-Одесу» (в трьох частинах), де піддав суворій критиці політику Центральної Ради, Гетьманату, Директорії, лідерів Західно-Української Народної Республіки, що призвело до розриву з багатьма колишніми друзями. Через кілька років  став членом Української Військової Організації, очолюваної полковником  Коновальцем.
З 26 квітня 1920 року — представник Генерального штабу УНР при польському Генеральному штабі. З 15 червня — 3-й генерал-квартирмейстер Генерального штабу УНР. З  5 жовтня— генерал-хорунжий. Жив у Польщі до осені 1923 року, потім переїхав у Париж. Був одним із засновників Українського воєнно-історичного товариства. Брав активну участь у діяльності української еміграції у Франції, був активним членом Української військової організації, представником УВО у Франції. З 1924 — керівник організації «Украінська громада у Франціі».
         Був учасником І конгресу українських націоналістів у Відні (3 лютого 1929 р.). Увійшов до складу проводу українських націоналістів, призначений його референтом по військових питаннях. У 1930-х рр. керував перевишколом колишніх старшин Армії УНР і УГА у станиці ОУН неподалік Данціґа. У 1932–1938 голова Українського народного (потім — національного) союзу. Видавав у Франції журнал «Військові Знання». У 1934 році організував у Парижі Українську громаду. Після того як до неї увійшли ще кілька українських товариств, виник Український Народний Союз, який став одним із співзасновників Організації Українських Націоналістів.
        У 1935–1936 рр. перебував у США і Канаді в організаційній місії ОУН. У 1939 учасник 2-го Великих зборів ОУН у Римі, належав до числа прихильників Андрія Мельника. З 1940 року, після розколу в ОУН, один з лідерів ОУН(М). Після початку Другої світової війни прибув до окупованого німцями Києва. Учасник і військовий керівник Похідних Груп 1941–1943 рр. У 1941 — заступник голови Української національної ради в Києві. Заснував Українське військове товариство імені П. Полуботка,  намагався формувати українські військові частини у складі Вермахту, очолив Інститут вивчення української визвольної боротьби.
         Наприкінці 1941 року виїхав до Відня, згодом — до Львова, де в 1942–1944 рр. намагався керувати процесом створення партизанських частин ОУН(М). З 1948 — військовий міністр «уряду УНР у вигнанні», член Вищої військової ради, йому було надано військове звання генерал-поручика, потім — генерал-полковника. Учасник 3-го, 4-го і 5-го Великих збор ОУН(м), з 1964 — глава сенату Українського націоналістичного Руху — обраний на великому зборі 19-25 липня. У 1951 заснував Військово-наукове товариство.
З 1945 року перебував на еміграції у Мюнхені, де помер 19 січня 1969 року. Продовжував активно брати участь у діяльності української націоналістичної еміграції в якості одного з найближчих сподвижників А. Мельника. 22 січня 2010 року був урочисто перепохований на Личаківському цвинтарі Львова.

31.	 Кирпа Яків —  хорунжий  Армії УНР
          Народився 6 листопада 1894 року в старовинному козацькому селі Чортомлик Катеринославської губернії, тепер входить до складу Покровської міської ради Дніпропетровської області. Походив з бідної селянської сім’ї, батьки були хлібороби.  З 1908 по 1915 рік навчався в Верхньодніпровській сільськогосподарській школі. Після її закінчення мобілізований до російського війстка та направлений до Одеського військового училища, яке закінчив за скороченою програмою  в жовтні1915 року. До кінця 1915 року служив в Одесі при 46-му запасному піхотному полку. На початку січня наступного року потрапив на фронт в складі 17-го пішого Кобринського полку. З листопада 1916 року перебував у німецькому полоні до середини грудня 1918 року. 
           3 11 грудня 1918 року до 13 вересня 1919 року перебував вдома на Січеславщині.  У вересні 1919 року був мобілізований до денвквнської армії, а в  лютому 1920 року евакуювався в Польщу в складі Добровольчої армії  до табору для інтернованих в Домб’є.
 15 липня 1920 року переїхав до збірного пункту Армії УНР в Ланцут. 30 липня відбув на фронт, де отримав поранення в коліно Зі шпиталю в Коломиї прибув у табір Александров-Куявський. Далі — з табора в табір і нарешті Калішом закінчив. 19 червня 1924 року подавав заяву до Української господарської академії в Подєбрадах, але дістав відмову. Подальша доля невідома.

32.	 Кислов Олександр Ілліч – генерал-хорунжий Української Держави
        Народився 18 жовтня 1875 року в родині міщан Пензенської губернії. В 1893 році закінчив Пензенське реальне училище й вступив на військову службу в 11-й Псковський піхотний  полк рядовим  Невдовзі був відряджений на навчання до Московського піхотного юнкерського училища, якеі закінчив в 1895 році з присвєнням звання підпоручника та призначений на службу в 6-у артилерійську бригаду. Через три роки отримав звання поручник. 
       У 1902 році поступив в академію, курс якої закінчив по 1-му розряду в 1904 році, але в зв'язку з мобілізацією на війну з Японією був направлений у війська з правом закінчити додатковий курс по завершенні війни. Виконував обов'язки старшого ад'ютанта штабу 72-ї піхотної дивізії, за бойові заслуги був нагороджений чотирма орденами. Після закінчення бойових дій закінчив додатковий курс академії. В 1906 році отримав звання капітан. В травні того ж року зарахований до генерального штабу і призначений на службу в штаб Варшавського військового округу. 
         Відбував цензове командування ротою при 38-му Піхотному Тобольського полку з 28 грудня1906 по 21 листопада 1908р.р.. Після цього  був призначений старшим ад'ютантом штабу 4-го армійського корпусу. В лютому 1913 року призначений в.о. штаб-офіцера для доручень при штабі 13-го армійського корпусу. В квітні було присвоєно  звання підполковник та затверджено в займаній посаді. 1 вересня 1913 року був прикомандирований до Казанського військового училища для викладання військових наук.
          З початком війни  відряджений в діючу армію і призначений штаб-офіцером для доручень при командуючому 4-ю армією. На початку 1915 року призначений виконуючим посаду начальника штабу 49-ї, а в 1915 - начальника штабу 48-ї піхотної дивізії. За бойові заслуги був відзначений Георгіївською зброєю і двома орденами. У бою 24 квітня1915 року у Дуклінському перевалі разом з начальником дивізії генералом Л.Г. Корніловим був узятий в полон. Після повернення з полону в 1917 році був у розпорядженні начальника Генерального штабу, в квітні проведений в полковники і призначений начальником Одеського військового училища. 
         У 1918 році служив в армії Української Держави. Полковник, потім генерал-хорунжий Генерального штабу. Начальник Одеської пішої військової школи, член Військово-наукового комітету Головного штабу і член Комісії з організації військових шкіл і академій на Україні. У жовтні 1918 року, з урахуванням колишньої спільної служби з генералом Л.Г. Корніловим, направлений в штаб Добровольчої армії як особистий представник Гетьмана. У зв'язку з втратою влади П.П. Скоропадського місія генерала Кислова залишилася нереалізованою. 
           З кінця 1918 року - в Добровольчої армії. Генерал-майор. В  березні 1920 року виїхав з Криму до Югославії. У 1922 проживав в Панчево, в Сербії. Засновник Союзу російських інвалідів. Читав лекції на курсах. Голова Об'єднання чинів 48-ї піхотної дивізії. Помер в Белграді 1 вересня 1937 року. Похований на Новому кладовищі.

33.	 Кисляков Володимир Миколайович — генерал-хорунжий армії Української Держави
         Народився 13 жовтня 1875 році, з дворян. Освіту здобув в Олександрівському кадетському корпусі. У 1895 році закінчив Костянтинівське артилерійське училище. Штабс-капітаном в 1901 році закінчив Миколаївську Академію Генерального штабу. До 1904 року виконував посаду помічника старшого ад'ютанта Фінляндського військового округу. У 1903 році став капітаном. Учасник російсько-японської війни. Був помічником старшого ад'ютанта управління генерал-квартирмейстера 2-й Маньчжурської армії. Армія брала участь в боях при Мукдені, Порт-Артурі, на ррічці Шахе. У 1906 році став підполковником і служив штаб-офіцером для доручень при штабі Іркутського військового округу. У 1908 році був направлений в Чугуївське піхотне юнкерське училище для викладання військових наук. 
        У 1908 році став штаб-офіцером для доручень при командуючому військами Одеського військового округу і викладав в Одеському  піхотному юнкерського училища. У 1910 році став полковником. З 1913 року завідував пересуваннями військ залізницею і водним шляхам Варшавського району. Учасник світової війни. Останній чин і посада - генерал-майор, товариш міністра шляхів сполучення на театрі військових дій в Тимчасовому уряді Росії. У зв'язку з заколотом генерала Корнілова, був відсторонений від посади, заарештований, утримувався в Биховський в'язниці. У 1918 році перебував при гетьманові П. Скоропадському. Розстріляний в 1919 році більшовиками в Полтаві. Мав нагороди: ордени Св. Станіслава 3-го та 2-го ст.; Св. Анни 3-го  та 2-го ст. з мечами та бантом;  Св. Володимира 4-го та 3-го ступенів.

34.	Колесників Михайло Михайлович — полковник Армії УНР.
          Народився 10 липня 1862 року, закінчив військову прогімназію, Одеське піхотне юнкерське училище, служив у 15-му стрілецькому батальйоні, який дислокувався в Одесі. Брав участь у Російсько-японській війні, підвищений до звання  — підполковник за бойові заслуги. Станом на 1січня 1910 року перебував в складі 7-го Східно-Сибірського стрілецького полку. Згодом служив у 20-му піхотному Галицькому (Житомир) та 17-му піхотному Архангелогородському (Житомир) полках. У складі останнього брав участь у Першій світовій війні.  28 січня 1915 року присврєно звання полковник. У 1917 р. — командир 1-го піхотного Невського полку. Нагороджений двома орденами Св. Анни , орденом Св. Володимира та Св. Станіслава
         З  вересня 1918 року призначений  Хотинським повітовим військовим начальником. У 1920 р. — приділений до старшинської чоти при штабі Тилу Армії УНР. Подальша доля невідома.

35.	Комельков Олександр Антонович —  полковник Армії Української Держави
        Народився 30 липня 1873 року в Одесі, мешкав на вулиці Коблевській 19. Освіту здобув в Рішельєвській гімназії та Московське піхотне юнкерське училище. У 1895 році з училища випущений підпоручником до 57-й піхотного Модлінського полку, що дислокувався в Одесі. Учасник російсько-японської війни. Був поранений і контужений. У 1907 році капітаном закінчив Миколаївську Академію Генерального штабу. У 1911 році старший ад'ютант штабу 8-го армійського корпусу (теж в Одесі), викладач Одеського військового училища. Учасник світової війни. У 1914 році підполковник, штаб-офіцер для доручень при штабі 8-го армійського корпусу, за відміну нагороджений Георгіївською зброєю в 1915 році. У тому ж році виконував обов'язки начальника штабу 3-й піхотної дивізії, став полковником. У 1916 році помічник начальника штабу Одеського військового округу. У 1917 році командир 2-го стрілецького полку. Остання посада на війні - начальник штабу 3-го армійського корпусу. Нагороди: ордени Св. Станіслава 3-го та 2-го ступенів; Св. Анни 4-го, 3-го та 2-го ступенів; Св. Володимира 4-го ступеня з мечами та бантом; мечі до ордену Св. Станіслава 2 ст; мечі до ордену Св. Анни 2 ст; мечі та бант до ордену Св. Станіслава.
         У 1918 році служить в армії Української Держави, начальник штабу 8-ї піхотної дивізії, що розташовувалася в Умані. Після 1 вересня 1919 року подальша доля невідома. 

36.	Коновалов Герман Іванович – полковник Армії Української Держави.
         Народився 31 серпня 1882 року в Акермані Бесарабської губернії (тепер Білгород-Дністровський Одеської області). З міщан. Закінчив Херсонську прогімназію, Одеське піхотне юнкерське училище в 1902 році, отримав звання підпрапорщика. Випущений в 134-й піхотний Феодосійський полк. На 1 січня 1909 - поручник 134-го піхотного Феодосійського полку. Закінчив 2 класи Миколаївської військової академії в 1914 році. Після оголошення мобілізації відряджений в свою частину. Учасник Першоїсвітової війни. На початку 1915 року отримав звання штабс-Капітан 134-го піхотного Феодосійського полку. Капітан (01.09.1914). Зарахований до Генерального штабу (1915). На 10 листопада 1915 р. старший ад'ютант штабу 34-ї піхотної дивізії. У 1916 році переведений в Генеральний штаб. Старший ад'ютант штабу 34-ї піхотної дивізії (з 14.07.1916). Служив під начальством генерала П.С. Махрова в оперативному відділенні генерал-квартирмейстера штабу 8-ї армії. Виконувач обов’язків помічника начальника відділу управління генерал-квартирмейстера штабу Головнокомандувача арміями Південно-Західного фронту (з 04.09.1917). Підполковник (1917). Мав нагороди: орден Св. Володимира 4-го ст. з мечами та бантом та орден Св. Анни 3-го ст. з мечами та бантом.
        З 2 квітня 1918 року в армії спочатку УНР, потім Української Держави Гетьмана Скоропадського. На 21 листопада  Військовий Старшина, начальник штабу 15-ї піхотної дивізії, полковник (11.1918). 
        В кінці листопада 1918 року в обстановці краху влади Гетьмана П.П. Скоропадського виступив з Катеринослава з загоном генерала Васильченка на з'єднання з Добровольчою армією, займаючи посаду помічника по оперативної частини начальника штабу загону генерал-майора П.Г. Кислого. У перших числах  січня 1919  року Катеринославський загін пробився до Криму і влився в Кримсько-Азовську Добровольчу армію генерала Боровського, в штабі якої  зайняв посаду начальника оперативного відділу штабу Кримсько-Азовської армії. У квітні  під час відходу з Криму на Ак-Манайських позиції полковник Коновалов організував оборону на цих позиціях, виконуючи посаду начальника штабу окремого корпусу, в який була переформована Кримсько-Азовська армія. У вересні  генерал-квартирмейстер штабу військ Новоросійська області. З 12 вересня старший ад'ютант оперативного відділу штабу військ Новоросійської області. 24.02-10.03.1920 виконував обов’язки начальника штабу військ тієї ж області. У березні 1920 року призначений генерал-квартирмейстером штабу генерала Врангеля. Генерал-майор (06.06.1920). В еміграції проживав спочатку в місті Рущук, в Болгарії, а з 1930 року зайняв посаду завідувача в управлінні у лісовій фірмі «Дерна Татаруш» в місті Дерна (Румунія). 18 листопада 1935 поранений кулею в щоку новим директором цієї фірми Леонідом Гатовський в лісі комуни Сіпнуш, повіту Вихор, в Трансільванії. Помер від зараження крові в клініці міста Клуж.

37.	Коноників Михайло Михайлович — полковник Армії УНР.
         Народився 10 червня 1864 року в  Херсоні. Закінчив Херсонську класичну гімназію, Одеське піхотне юнкерське училище (1883 року), служив у 15-му стрілецькому полку 4-ї стрілецької бригади (Одеса). На нестройових посадах брав участь у Першій світовій війні. Останнє звання у російській армії - полковник. 
         У 1918-1919 роках - Хотинський та Бердичівський повітовий військовий комендант Української Держави та УНР. З 18.10.1919 р. - начальник етапно-розподільчого пункту в м. Могилів-Подільський, з 15.06.1920 р. -  скарбник управління постачання начальника Тилу Армії УНР. Доля після 1920 року невідома.  

38.	 Копилів Іван Михайлович — сотник  Армії УНР Копилів Іван у другому рялу ліворуч
         Народився 13 листопада 1895 року в  селі Живанівка Єлисавет-градського повіту Херсонської губернії (тепер Компаніївського району Кіровоградської області у сім’ї священика. Мати — Олена Шикунова (у дівоцтві). За¬кінчив Одеську духовну семінарію та Одеське юнкерське військове училище за 1-м розрядом 1 травня1915 року. З 24 квітня 1915 р. — на фронті,  27 жовтня 1916 р. дістав контузію і потрапив у  німецький полон. З липня 1917 року перебував в українському старшинському таборі (Ганновер-Мюнден). 
          В лютому 1918 року призначений поручником 2-го пішого полку Синьо-жупанної дивізії. У травні 1918-го демобілізований. Вступив на юридичний факультет Одеського університету. В грудні 1918 року повернувся до Армії УНР. Служив в Окремій кінній дивізії командиром 3-го Окремого кінного полку ім. полковника Олександра Удовиченка.  
         З 1921 року навчався на агрономічному факультеті Ягелонського університету у Кра¬ кові (закінчив 2 семестри). 1924 року нелегально прибув до Чехословаччини, поступив на хіміко-технологічний факультет Празької політехніки, пізніше став слухачем філологічного факультетуту Українського вільного університету в Празі та музично¬го відділу Українського педагогічного інституту ім. М. Драгоманова. Помер в 1935 році в Празі, похований на Ольшанському цвинтарі Праги. 

39.	Косяченко Олексій Іванович — старшина Дієвої Армії УНР.
          Народився  17 березня 1880 року в Одесі. Походив із селянської родини. Закінчив 6-класне міське училище при Рішельєвській гімназії витримав іспит на звання однорічника 2-го розряду. У жовтні 1897 року вступив до 60-го піхотного Замостянського полку у місті Одеса. Закінчив Одеське піхотне юнкерське училище у 1900 році, вийшов підпрапорщиком до 52-го піхотного Віленського полку у місті Феодосія. Закінчив Військово-інтендантську академію у 1912 році, служив у Київському окружному інтендантському управлінні. З 1914 року — в інтендантському управлінні 15-го корпусу. Під час Першої світової війни служив у інтендантських управліннях 8-ї та 3-ї армій. З 1916 року — дивізійний інтендант 8-ї Сибірської стрілецької дивізії. З 1917 року — помічник начальника інтендантського управління Північного фронту. Останнє звання у російській армії — полковник.
З літа 1918 року — член комісії з розбору військового майна у Проскурові. З жовтня 1918 року — помічник начальника постачання Корпусу кордонної охорони Української Держави. 3 травня 1919 року був призначений начальником постачання Північної групи Дієвої Армії УНР, однак через два тижні повернувся на попередню посаду.
         Восени 1919 року виїхав до Одеси, де у лютому 1920 року був мобілізований до РСЧА. На службі в РСЧА займав посади: голови Київської окружної віиськово-господарчої приймальної комісії, завідувача складів та майстерень Київського окружного військово-господарчого управління, викладача Київської вищої військово-педагогічної школи. У грудні 1922 року був демобілізований.
        Працював у Київському губфінвідділі. З кінця 1929 року — інженер київської палати мір та ваги. У 1929–1931 роках — за сумісництвом викладач військових дисциплін Київського інституту народного господарства. 26 січня 1931 року був заарештований у справі «Весна». 29 квітня 1931 року був звільнений з забороною на три роки жити в Україні, Москві, Леніграді, Північному Кавказі та прикордонних округах. У 1945–1947 роках жив у Львові. Подальша доля невідома.

40.	Красицький Микола Федорович – підполковник Армії Української Держави
          Народився в 1895 році в Києві. В 1907 році закінчив Одесское юнкерське піхотне училище підпоручником. Направлений до 175-го піхотного Батуринського полку. В 1914 році закінчив 2 класи Миколаївської військової академію по 2-му розряду, отримав звання штабс-капітан. Через початок Першої світової війни повернувся до свого полку. Брав участь у світовій війні в складі 175-го піхотного Батуринського полку. Зарахований до Генерального Штабу (1915). Старший ад'ютант 44-ї піхотної дивізії (з 14.07.1916). Капітан (24.03.1915). Старший ад'ютант штабу 21-го армійського корпусу. Виконуючий обов’язки штаб-офіцера для доручень при штабі 28-го армійського корпусу (з 04.10.1917). Начальник штабу дивізії і корпусу. Підполковник. Нагороджений орденом Св. Анни 2-го ступеня
         З 15 березня 1918 року на українській службі , у відділі навчання військ ГУГШ УНР, а пізніше - Української Держави. На 21 листопада 1918 року Військовий Старшина, начальник 1-го відділення у відділі навчання військ. Після падіння режиму гетьмана П.П. Скоропадського в армії УНР. З 2 січня 1919 року начальник оперативної частини штабу армії УНР. З  грудня 1919 року офіцер штабу Української Галицької армії, в складі якої на початку 1920 вступив до Червоної армії. Викладач тактики повторних курсів штабу 14 армії. З 5 травня 1921 року - завідувач навчальною частиною 92-х піхотних курсів. Подальша доля невідома.

41.	 Кушелевський Олександр Валеріанович — полковник армії Української Держави
        Народився 28 вересня 1883 року в містечку Костопіль на Рівненщині в родині дійсного статського радника. Освіту здобув в Петровському Полтавському кадетському корпусі і Миколаївському інженерному училищі в 1904 році. З училища випущений підпоручником в 3-й Східно-Сибірський саперний батальйон. Учасник російсько-японської війни 1904-1905 рр. Поручник (10.08.1906). Штабс-капітан (10.08.1910). В 1911 році закінчив  Миколаївську військову академію по 1-му розряду. Капітан (07.05.1911). Цензове командування ротою відбував у 15-му стрілецькому полку (01.11.1911-01.11.1913). 
          З 1912 року помічник старшого ад’ютанта штаба Одеського військового округу  і одночасно викладач Одеського військового училища. Старший ад'ютант штабу 1-й стрілецької бригади (з 26.11.1913). Учасник Першої світової війни. Виконував обов’язки штаб-офіцера для доручень при штабі 1-го Туркестанського армійського корпусу з 20 жовтня 1915 року. На 3 січня 1917 року затверджений на посаді. Підполковник (25.03.1915). Пізніше служив у штабах 156-ї та 57-й піхотних дивізій. Начальник штабу 44-го армійського корпусу (з 05.12.1917). Нагороди: ордени Св. Анни 4-го та 3-го ступенів; Св. Станіслава 3-го та 2-го ступенів. 
        1 березня 1918 року в зв'язку з демобілізацією корпусу звільнений з посади та зарахований до Армії УНР.  Очолював відділ по розрабці статутів українського війська. З 29 серпня 1919 начальник розвідки Північно-Західної армії. У розпорядженні командувача 2-м корпусом Північно-Західної армії (з 06.09.1919) та 1-м корпусом (з 02.11.1919). Начальник штабу 1-го корпусу (з 24.11.1919). З 11.03.1920 в армії Естонії. До 25.07.1920 в Головному Військово-Інженерному управлінні, потім старшим офіцером для доручень при управлінні генерального штабу. 17.09.1920 переведений в розпорядження інспектора військово-інженерних військ. З 15.10.1920 лектор естонського Військового училища. На літо 1922 року керував літніми практичними заняттями з тактики для офіцерів і кадетів 3-ї групи. Наказом уряду Естонії від 4 серпня 1922 року звільнений з посади як іноземний підданий. У 1925  виїхав до Бразилії (Сан-Паулу), помер в Сан-Паулу 1 червня 1950 року.

42.	Кузьмінський Олександр Хомич — генерал-хорунжий Армії УНР
         Народився 30 серпня 1884 року в Тульчині Подільської губернії (Вінницька область) в міщанській родині. Закінчив Тульчинську духовну семінарію. У 1908 закінчив Одеське піхотне юнкерське училище. У складі 75-го піхотного Севастопольського полку (Гайсин) брав участь у Першій світовій війні в чині підпоручика. У 1917 році закінчив один курс Військової академії Генерального штабу. Останнє звання у російській армії — капітан.
        З 4 грудня 1917 року — начальник штабу 64-ї Української дивізії. З 2 квітня 1918 року переведений до резерву старшин Генерального штабу військ Центральної Ради. З 20 квітня 1918 року — молодший ад'ютант штабу 2-го Подільського корпусу Армії УНР. З 30 травня 1918 р. — обер-старшина для доручень штабу Сердюцької дивізії Армії Української держави. 16 грудня 1918 року займає посаду штаб-старшини оперативного відділу штабу військ Директорії. 30 липня 1919 року стає помічником начальника оперативного відділу штабу Дієвої армії УНР. З кінця 1919 року по серпень 1920 року очолював Розвідочну управу Генерального штабу Збройних Сил УНР. З 4 серпня 1920 року — булавний старшина 3-го генерал-квартирмейстерства Генерального штабу УНР.
        З 1921 року очолив розвідувальний відділ Головного Повстанського Штабу Державного Центру УНР в екзилі. В умовах еміграції розвідувальна діяльність була спрямована передусім на здобування різно планової інформації про дислоковані в Україні сили Червоної армії, органи державної безпеки УСРР, стан охорони державного кордону, політичну й економічну ситуацію в країні. Відбувалося вивчення території України як майбутнього театру збройного повстання. Розвідувальна секція вела агентурну роботу, здійснювала добір і навчала розвідувальні кадри, а також готувала документи для легальної роботи в УСРР. Крім цього, вона була своєрідним інформаційно-аналітичним центром, який обробляв одержану різними каналами інформацію. Внаслідок поступового зростання досвіду розвідувальної роботи було підготовлено «Проект організації розвідки на терені України», спрямований передусім на уніфікацію та вдосконалення організаційної структури розвід-апарату повстанського руху в Україні. Поряд з цим у ньому віддзеркалювалися тогочасні погляди на завдання, форми і методи розвідки, призначеної для оперативного забезпечення бойових дій.
          Під час підготовки до Другого Зимового походу розвідка мала об'єктивну інформацію про концентрацію військових частин Червоної армії в прикордонних районах з Польщею, про спад повстанського руху в УСРР та інші відомості, які не завжди збігалися з тими даними, котрі приносили зв'язкові Штабу. На цьому ґрунті у Олександра Кузьмінського склалися напружені відносини з керівником Партизанського Повстанського Штабу Юрієм Тютюнником. Зрештою, спільні прорахунки розвідки, контррозвідки, Штабу і особисто його керівника стали причинами поразки Другого Зимового походу і загалом національно- визвольних змагань на цьому етапі. Крім того, не вдалося налагодити достатньо ефективну роботу Закордонного (розвідувального) відділу, який діяв у складі Департаменту політичної інформації МВС Державного Центру УНР в екзилі
        З кінця 1921 року — головноуповноважений Українського центрального комітету у Галичині.У 1939 році виїхав до Австрії. У 1951 році емігрував до Канади. Помер у Торонто (Канада) 27 квітня 1975 році, похований на цвинтарі Йорк.
       Син генерала Олександра Кузьмінського — Олександр Олександрович Кузьмінський, скінчив гімназію у Львові, учився в університеті, був командиром батареї у бою під Бродами. 3 під Бродів йому вдалося пробитися. Вступив в УПА і в її лавах у 1947 р. загинув, оточений комуністами в Західніх Карпатах. Він і його побратими висадили себе в повітря, щоб не дістатися живими до рук ворога.

43.	Кущ Віктор Максимович — генерал-хорунжий Армії УНР
          Народився 10 листопада 1887 року    в   Олександрівську Катеринославської губернії (тепер Запоріжжя). Військову освіту здобув в Одеському піхотному училищі 1904 року. У складі 15-го пішого полку брав участь у російсько-японській війні 1904–1905 років. За особисту хоробрість нагороджений двома орденами. 1912 року закінчив Миколаївську академію генерального штабу в Санкт-Петербурзі. У роки Першої світової війни був штаб-офіцером для доручень штабу 4-го Сибірського армійського корпусу. 3 1916 року - полковник.
         В українській армії з осені 1917 року. За Гетьманату — начальник відділу 1-го квартирмейстерства Генерального штабу, начальник штабу 13-ї пішої дивізії. У січні 1919 року — начальник організаційного відділу Генерального штабу, пізніше — начальник розвідувального відділу Дієвої армії, штабів Запорізького корпусу (булавний старшина), Запорізької групи та генерал-квартирмейстерства Головного управління Генерального штабу. 1920 року став генерал-хорунжим та начальником мобілізаційного відділу Генерального штабу Армії УНР. В 1921—1924 роках перебував у таборах інтернованих українських частин (у Тарнові й Каліші,  Польща).
       1923 року в Каліші налагодив видання журналу «Табор», був його редактором до 1939 року. Співорганізатор Українського воєнно-історичного товариства у Польщі. Автор багатьох публікацій з історії Визвольних змагань і перекладів праць військ. фахівців Франції, Великої Британії та Німеччини. Помер 21 листопада 1942 року в Варшаві, похований у православній частині міського цвинтаря «Воля».

44.	Кущинський Микола Трифонович – полковник Армії Української Держави 
           Народився 6 липня 1874 року в Одесі, загальну освіту отримав в Миколаївському реальному училищі. На військову службу вступив 11 серпня 1894 року. Закінчив Одеське піхотне юнкерське училище по 2-му розряду підпоручником в 1897 році. В ипущений в 58-й піхотний Празького полк. Поручик (24.03.1901). Штабс-капітан (24.03.1905). На 1 січня 1909 року служив у 2-му Ковенському кріпосному піхотному полку. Капітан (24.03.1909). На 1 листопада 1913 року в тому ж чині перебував в 10-му Фінляндському стрілковому полку. Учасник Першої світової війни. На 1 лютого 1916 року підполковник того ж полку. Полковник (01.08.1916). Командир 10-го Туркестанського стрілкового полку (на 10.04.1917). Нагороджений орденами Св. Станіслава 3-го ступеня, Св. Анни 3-го ступеня, Св. Георгія 4-го ступеня, Георгіївська зброя.
          У 1918 році перейшов на службу до армії Української Держави - полковник, командир 24-го Херсонського пішого полку (6-я піша дивізія 3-го Одеського армійського корпусу). Полк розформований 18 вересня 1918 року в зв'язку з переходом дивізій з 4-х на 3-х полкову організацію. Після розформування полку закликав офіцерів їхати на Дон для вступу в Добровольчу армію. Подальша доля невідома.


45.	Лебедів Михайло Васильович  — вартовий отаман Східної групи Дієвої армії УНР
        Народився 6 жовтня 1872 року, походив з міщан Одеси. Закінчив Одеське реальне училище, Одеське піхотне юнкерське училище в 1893 році. Служив у 70-му піхотному Рязькому полку, незабаром перевівся до 59-го піхотного Люблінського полку в Одесу. Закінчив Санкт-Петербурзький археологічний інститут, Миколаївську академію Генерального штабу за 1-м розрядом в 1901році. У складі 59-го піхотного Люблінського полку брав участь у Російсько-японській війні. З 1906 р. служив на штабових посадах у штабі Іркутського військового округу. З 6 грудня 1908 року — підполковник. З 4 листопада 1910 року — викладач Миколаївського кавалерійського училища. З 6 грудня 1911 року — полковник. Учасник Першої світової війни: начальник штабу 8-ї Сибірської стрілецької дивізії, командир 158-го піхотного Кутаїського полку, начальник штабу 7-ї піхотної дивізії. З 12 травня 1917 року — генерал-майор, начальник штабу 3-го армійського корпусу. З 7 вересня 1917 року — начальник 5-ї стрілецької дивізії. Під час Першої світової війни був поранений.
           На українській службі з травня 1918 року — начальник 4-ї пішої дивізії Армії Української Держави. За Гетьманату — генерал-хорунжий Армії Української Держави. З 1 січня 1919 року— начальник штабу 2-го Подільського корпусу Дієвої армії УНР. З 9 березня 1919 року — вартовий отаман Східної групи Дієвої армії УНР.
У квітні  виїхав до Одеси, зайнятої на той час червоними. Був мобілізований до Червоної армії. Обіймав посаду начальника організаційного відділу штабу 3-ї Української радянської армії. У липні 1919 року, після того, як червоні покинули Одесу, залишився у місті. Був мобілізований білими та відправлений до Новочеркаська на реабілітаційну комісію генералів, що служили в Червоній армії. Разом з білими відступив на Північний Кавказ.
         У березні 1920 року здався у полон до червоних разом з Кубанською білогвардійською армією. З 1 січня 1921 року — науковий співробітник Одеського відділення Єдиного державного архіву. З 17 травня 1921 року — перебував на посаді для особливих доручень при командувачеві Київським військовим округом. З 1922 року — викладач Київської об'єднаної командної школи ім. С. Каменєва. 10 січня 1931 року був заарештований у справі «Весна» (т. зв. контрреволюційна змова колишніх офіцерів). 22-23 червня 1931 року був засуджений до розстрілу з заміною вироку на 10 років виправно-трудових робіт, але за кілька днів судове рішення було змінене і 7 липня 1931 року виконано смертний вирок.

46.	Левченко Семен Георгійович —  майор Армії УНР, письменник
          Народився в Києві, проживав з родиною в Киянівському провулку,  25.  В 1907 році вступив до 3-ї Київської  чоловічої гімназії,  в 1913 році  опублікував свій преший вірш «Журавлі».  В липні 1914 року, закінчивши   7 класів гімназії, поступив до Одеського юнкерського піхотного училища. Випущений з училища достроково в травні 1915 року й потрапляє на фронт. Де перебуває до 1917 року.  З фронту надсилає вірші, які піблікують  київські газети.
         Восени 1917 року бере участь в українізації військових частин 34-го корпусу, якими командував генерал-лейтенант Павло Скоропадський. Воював у складі полку ім. Петра Дорошенка. Брав участь у боях з московськими окупантами, як червоними, так і білими. У складі 3-ї Херсонської дивізії наприкінці 1919 року потрапив до Польщі, Інтернований до табору м. Каліш. З 1920 по 1923 роки співпрацював у таборових видавництвах «Наша зоря»  (Ланцут,   Каліш, 1920—1923), «Промінь» (Ланцут, 1921—1922), «Веселка» (Каліш, 1922—1923), «Український сурмач» (Каліш, Шипйорно, 1922). Крім віршів опублікував низку оповідань та новел, зокрема: «На тему дня», «Подружжя», «Більшо-вики панікують», «Квітневий», «Промінська   казочка» та інші. Автор низки статей історичного характеру та спогадів у часописах «Дороговказ» і «За державність» (Торонто). 1935  — редактор часопису «Український ветеран», який польська влада відразу заборонила.
         Після 1923 року працював робітником маєтку в селі Кавниця Великопольського воєводства. Під час Друної світової війни виїхав до Німеччини, а після 1945 року потрапив до Англії, де продовжував публікації спогадів «Переможний бій Окремої кінної дивізії під містечком Снитків 10 листопада 1920 року» , автор історичної повісті «За волю і державу» (Лондон, 1966), драма-тичного етюду «Дух України» (Лондон, 1963), збірки віршів «Обірвані струни» (Лондон, 1963).
         В еміграції отримав війсткове звання майор Армії УНР, Нагороджений Орденом Симона Петлюри та Воєнним Хрестом. Помер 3 лютого 1991 року в місті Дербі (Англія).

47.	 Лимаренко Данило Павлович  —  підполковник Армії УНР, педагог
        Народився 2 січня 1895 року в селі Карлівка Єлисаветградського повіту Херсонської губернії (нині Кіровоградського району Кіровоградської області) в сім’ї заможного селянина. Внаслідок пожежі та втрати майна у 1897 році погорільці купують 100 десятин майже цілинної землі у «вільному степу» і переселяються до села Василівка Ревуцької волості (зараз Добровеличківського району). 
        На новому місці життя налагоджується і сім’я Лимаренків знаходить можливості для навчання юнака. У 1915 році він закінчує Новобузьку учительську семінарію (нині Миколаївська область ), а у 1916 році – Одеське військове училище. У роки Першої світової війни, в чині прапорщика, воював у 4-му Фінляндському стрілецькому полку на Південно-Західному фронті, де був поранений під час виконання бойового завдання. Служба у російській армії закінчилася в кінці 1917 року коли в армію надійшов наказ про звільнення всіх вчителів. Буремні революційні події стали переломними у свідомості молодого покоління. 
        На початку 1918 року Данило вступив до Добровеличківського куреня Вільного Козацтва. Штаб куреня розмістився у колишньому маєтку поміщика Олексія Івановича Ревуцького. У курені було чотири старшини-інструктори – Данило Лимаренко, Ілько Журжа, Євген Повитчаний і Герасим Нестеренко, який організував кінну сотню, щоправда неповну – лише 30 осіб. Загальна кількість куреня складала до 600 чоловіків. Насамперед вільні козаки взялися роззброювати солдатів та офіцерів російської армії, які втікали з Румунського фронту. Їм давали перепустки з дозволом на просування в Росію і проханням до установ УНР допомогти їм рухатись далі на північ. З приходом в Україну армії союзників, внаслідок перемовин у Брест-Литовську, козаки Ревучанського, Глодоського і Марківського куренів у березні 1918 року разом з німецькими військами звільняють від більшовиків залізничні станції Адабаш та Новоукраїнку. 
         Тим часом в столиці відбувається гетьманський переворот та проголошення Української Держави на чолі з Павлом Скоропадським. На теренах нашого краю німецькі війська ліквідовують Південно-Західний Кіш Вільного Козацтва без жодних пояснень. Після цього Данило Лимаренко деякий час працює в учительській семінарії Ревуцького. У грудні 1918 року влада в Україні знову змінюється. УНР була відновлена, але становище було нестійким, суспільство розкололось на прихильників різних політичних течій. Продовжували свою діяльність некеровані повстанські загони, на південному сході посилюється Добровольча армія Антона Денікіна. Данило Лимаренко організовує загони самооборони, які в умовах відсутності однієї влади, захищають жителів Добровеличківки від проявів бандитизму. Невдовзі він приєднується до Запорізької групи  Дієвої армії УНР, одного з кращих з’єднань українського війська. Комендант штабу цієї групи у 1919 р. 
        У серпні 1919 року Запорізька група брала участь у наступі Армії УНР і Української Галицької армії на Київ, а у вересні-листопаді 1919 року вела важкі кровопролитні бої проти білогвардійців і більшовицьких військ. У 1920 році Данило Лимаренко перебував у партизанському загоні Тиміша Гулого-Гуленка, що діяв на території Центрпльної України. Під час Першого Зимового походу у складі загону приєднався до Дієвої армії УНР, був командиром 2-ї сотні 6-го куреня Низових Запорожців імені Павла Полуботка 1-ї Запорізької стрілецької дивізії. Після завершення походу частини 1-ї Запорізької дивізії зупинилися у передмісті Вінниці. 
         Згодом 1-ша 3апорізька дивізія брала участь у радянсько-польській війні, зокрема, воювала з більшовицькими військами на Тернопільщині в липні і вересні 1920 року. 21 листопада того ж року під натиском ворога перейшла на західний берег річки Збруч біля Підволочиська. Разом з іншими частинами Армії УНР бійців Запорізької дивізії було роззброєно й інтерновано в табори. Українська господарська академія в  Подєбрадах відчинила двері для студентів у 1922 році. Д. Лимаренко стає слухачем першого набору академії , поруч з вояками регулярних військових формувань. 
         Вже у 1924 році технік-агроном Д. Лимаренко вимірює теодолітом поліські ліси. Починати нове життя на чужині було тяжко, часто серед неприхильних людей, без знання мови, звичаїв та чужої віри. Та незабаром він оселяється на Волині, а у 1925 році починає працювати лісником біля  Пінська. Публікується  часописі «Тризуб», 1930 року став членом Українського воєнно-історичного товариства (м. Варшава). 1932 року здобув ступінь інженера - геодезиста у Варшавській школі геодезистів, відкрив власне бюро, працював за фахом на Берестейщині та Підляшші. З 1936 року разом з родиною мешкає у  Барановичах. Від 1942 року – голова "Просвіти" у містечку Жабинка (Білорусь); у 1944 році видавав на Волині газету «Слово». У тому ж році виїхав до Німеччини, де у 1946-47 рр. виготовив близько десятка карт для української гімназії у таборі для переміщених осіб Ляґарде Казерне (м. Ашаффенбурґ). Основоположник Українського національно-державного союзу у Європі (1946 р. м. Ной-Ульм) і засновник Союзу українських ветеранів. Нагороджений Хрестом Симона Петлюри і Воєнним Хрестом УНР. У 1950 році емігрував до США (м. Філадельфія, штат Пенсильванія), очолював Український національно-державний союз (1956–1968рр.) і місцевий відділ Об’єднання колишніх вояків-українців в Америці. Автор науково-публіцистичної розвідки «Монгольська імперія». Не зважаючи на тисячі кілометрів, Данило Лимаренко пильно стежить за тим, що відбувається в СРСР. У 1967 році, з нагоди 50-річчя Жовтневого перевороту виходить у друк публікація «Чи почує Україна ще коли V Універсал?» в якій автор дає оцінку радянському режиму та прогноз на майбутнє. 14 серпня 1968 року підполковник армії  УНР в еміграції Данило Павлович Лимаренко відійшов у вічність. З почестями похований в пантеоні видатних українців діаспори Саут-Баунд-Брук (штат Нью-Джерсі). 
        Його син, Павло Лимаренко (1929-2015), теж став професійним військовим – ветеран армії США, учасник війни в Кореї. У 1974-84 роках – заступник голови уряду УНР в екзилі; 1984-89 рр. – голова Української національної ради. Підтримував зв'язки з Україною. Протягом 1997-2002 рр. передав 182 предмети Музею гетьманства у Києві: книги, листівки, гроші УНР, документи, посмертну маску  С. Петлюри. Землякам батька подарував нагороди УНР, пам’ятні знаки, фотографії, карти, машинопис спогадів Данила Лимаренка «В херсонських степах», низку зарубіжних журналів і газет, які нині експонуються у Добровеличківському районному краєзнавчому музеї.





48.	Лігнау Олександр Георгійович  — генерал-хорунжий Армії Української Держави 
          Народився 28 лютого 1875 року, походив з дворян. За одними даними народився в Ялті, за іншими — у Ліфляндській губернії. Закінчив Рішельєвську гілшазію в Одесі, та в 1896 році Одеське юнкерське піхотне училище, служив у лейб-гвардії Волинському та 24-му піхотному Симбірському полках. Закінчив Миколаївську академію Генерального штабу за 1-м розрядом в 1905 році. У 1907–1908 рр. — старший ад'ютант штабу 3-ї Східно-Сибірської стрілецької дивізії. 1908–1911 рр. — помічник старшого ад'ютанта штабу Владивостоцької фортеці. 1911–1913 рр. — старший ад'ютант Заамурської округи прикордонної сторожі. 1913–1914 рр. штаб-офіцер для доручень штабу 2-го Туркестанського стрілецького корпусу, підполковник. З початком Першої світової війни — начальник штабу 80-ї піхотної дивізії. З 13 квітня 1916 року — командир 170-го піхотного Молодечненського полку. З 07 лютого 1917 року — начальник штабу 152-ї піхотної дивізії. З 17 квітня — начальник штабу 7-го Сибірського корпусу, генерал-майор. З 27 серпня — начальник 21-ї піхотної дивізії. Під час Першої світової війни був нагороджений всіма орденами  Св. Володимира 4 ступеня, орденом Св. Георгія 4 ст. та Георгіївською зброєю.
          На початку 1918 року — начальник 11-ї піхотної дивізії, яку перевів на українську службу. З 30 квітня — 2-й помічник Військового міністра— Української Держави. З 18 жовтня1918 року — командувач 7-го Харківського корпусу Армії Української Держави.
         Після протигетьманського повстання виїхав до Одеси, де спробував вступити до Добровольчої армії, але отримав відмову через службу в українській армії. У березні 1919 року виїхав з Одеси до Туреччини, звідки незабаром відбув пароплавом до Владивостоку у розпорядження адмірала Колчака, де перебував на високих посадах. На початку 1920 року потрапив у полон до червоних. Перебував в Управлінні справами Реввійськради Радянської Росії. З 1 січня 1922 року — старший керівник з тактики Військової академії (згодом — академії ім. М. Фрунзе). У ніч з 1 на 2 січня 1931 року був заарештований у справі «Весна». Винним себе не визнав. 18 липня1931 р. був засуджений до 10 років виправно-трудових робіт. У 1933 р. був достроково звільнений, викладав на Вищих курсах удосконалення командирського складу «Постріл». У 1936 році отримав військове звання «комбриг». 21 грудня 1937 року був знову заарештований за звинуваченням у шпигунстві на користь Німеччини. Винним себе не визнав. Був страчений 5 лютого1938 року.

49.	Луканов Олександр Васильович — сотник армії Української Держави
           Народився в 1885 році, походив з міщан Херсонської губернії. В 1909 році закінчив Одеське піхотне юнкерське училище в званні підпоручника. Направлений в 28-й піхотний Полоцький полк  згодом переведений до 1-го піхотного Невського полку. Отримує за вислугу років звання поручника  в серпні 1913 року. В січні 1914 року переводиться знову в 28-й піхотний Полоцький полк.
          Учасник Першої світової війни. За умілі дії проти ворога та за особисту хоробрість нагороджений командувачем армією орденам Св.Анни 4-го ступеня з написом «За хоробрість», орденом Св.Володимира 4-го ступеня з мечами та бантом, Св.Анни 3-го ступеня з мечами та бантом та орденом Св.Анни 2-го ступеня з мечами.
Закінчив прискорені курси Миколаївської військової академії 1-ї черги в 1917 році, отримав звання  штабс-капітан. Після випуску - в штабі 3-й Заамурского прикордонної піхотної дивізії.
          14 липня 1918 року зарахований до старшинського складу армії Української Держави. На 21 листопада 1918 року начальник мобільної частини штабу 16-ї піхотної дивізії. Подальша доля невідома.
        Мав брата - Луканова Сергія Васильовича,  який  в 1910 році закінчив Одеське військове училище, а в роки Першої світової війни отримав тяжке поранення та контузію. 

50.	Ляшко Полікарп Іванович — полковник армії Української Держави
         Народився 23 лютого 1884 року, уродженець Подільської губернії. Закінчив Одеське піхотне юнкерське училище в 1905 році підпоручником. Вийшов в 74-й піхотний Ставропольський полк. На 1 січня 1909 року поручник того ж полку. Пізніше у 2-му гренадерському Ростовському полку. Навесні 1914 року витримав вступний іспит до Миколаївської академії Генерального штабу, по оголошенні мобілізації відряджений в свій полк.
Учасник Першої світової війни. Капітан. Старший ад’ютант штабу 41-го армійського корпусу. У 1917 року направлений на прискорені курси Миколаївської військової академії. Закінчив їх в березні 1918 року. Переведений в Генеральний штаб наказом по Всероглавштабу №18 від 27.06.1918. Призначено в штаб Староруської дивізії. 
        Але Полікарп Іванович 30 травня 1918 року вступив до армії Української Держави. На 21 листопада - начальник мобілізаційної частини штабу 2-ї піхотної дивізії (Полтава). Після антигетьманського перевороту перейшов до Добровольчої російської армії. На посадах Генерального штабу в 13-й піхотної дивізії, в Кубанської армії і в штабі Головнокомандувача Російської армією в Севастопольській фортеці.
          В еміграції в Югославії (жив в Куманово-Скоп'є-Белград). Працював землеміром. Нагороджений орденом Святого Сави. Помер 23-го грудня 1973 року, в місті Белграді. Похований на російській ділянці, на Ново Саді (Новому кладовищі) в Белграді.

51.	Мазуренко Марко Єрофійович —  генерал-хорунжий Армії УНР.
          Народився у місті Кам'янець-Подільський 25 квітня 1871 року. В 1888 році закінчив Варшавське реальне училище, а в 1890 - Одеське піхотне юнкерське училище, вийшов підпрапорщиком до 28-го піхотного Полоцького полку (місто Петраков), у складі якого брав участь у Першій світовій війні. З 1915 році — підполковник, помічник командира 8-го стрілецького полку. З 28 липня 1916 року — полковник, командир 7-го стрілецького полку. З 28 вересня 1916 року — командир 21-го стрілецького полку. З 12 червня 1917 року — командир 48-го запасного полку в Одесі. За час Першої світової війни був нагороджений орденами до Св. Володимира 4 ступеню з мечами та бантом, орденом Св. Георгія 4 ступеню та  Георгієвською зброєю.
        З 12 жовтня 1917 року — начальник Української гайдамацької бригади в Одесі, очолював її до розформування 11 січня 1918 року. Під час січневих боїв з червоною гвардією потрапив в полон, перебував на крейсері-катівні «Алмаз». Випущений більшовиками під зобов’язання не виступати проти «радянської влади» і за першої вимоги з’являться до революційного трибуналу. З 1 липня — член Єлисаветської ліквідаційної комісії. З 1 жовтня  — командир 3-го Сірожупанного полку Армії Української Держави. З 20 грудня 1918 року — помічник начальника 5-ї пішої дивізії військ Директорії.  1 червня 1919 року у Тернополі потрапив у польський полон. 20 січня 1920 року — начальник 1-ї запасної бригади Дієвої Армії УНР. З 18 травня — начальник 2-ї запасної бригади Армії УНР. З 12 вересня 1920 року — помічник начальника 1-ї Кулеметної дивізії Армії УНР. З 5 вересня 1921 року — помічник начальника 5-ї Херсонської дивізії Армії УНР.
          У 1923 року виїхав до Радянської України, за що Військовим міністерством УНР був позбавлений військового звання. Подальша доля невідома, за деякими даними помер після 1929 року.


52.	Малявський Микола Семенович – полковник Армії Української Держави
        Народився 9 вересня 1857 року в Одесі, в сім'ї бессарабського поміщика-землевласника, цивільного чиновника Військового відомства Одеського військового округу, аудитора Одеського комендантського управління колезького асесора Малявський Семена Олексійовича і дворянки-поміщиці села Криуляни Оргіївського повіту Бессарабської губернії Малявської Ауріки (Олександри) Христофорівна. Корінний одесит в третьому поколінні.
         Дружина - дворянка Малявський Марія Борисівна. У шлюбі подружжя Малявських мали 5-х дорослих дітей: 3-и дочки і 2-х синів. Старша дочка - Марина Миколаївна - класна наглядачка Одеської жіночої приватної гімназії А.В. Горєвої, вулиця Ковальська, 35. Середня дочка - Анна Миколаївна, молодша дочка - Наталія Миколаївна. Старший син - поручник Малявський Борис Миколайович, офіцер 16-го стрілецького полку. У 1918 - 1920 роках, служив і воював в армії УНР і армії Української Держави, в Добровольчої армії і ЗСПР. Молодший син - Євген Миколайович.
         У період, з вересня 1867 року по 15 червня 1873 року Микола Семенович був вихованцем 2-ий Одеської класичної гімназії. У зв'язку з ранньою смертю батьків повного курсу наук в ній не закінчив. 28 серпня 1873 року у віці 16-ти років, поступив добровольцем 1-го розряду на службу в 15-у артилерійську бригаду 15-ї піхотної дивізії в Кишиневі. Отримав середню військову освіту здавши офіцерський іспит при Одеському піхотному юнкерського училища в 1877 році і отримав перший офіцерський чин - «прапорщика».
        Учасник бойових дій в період російсько-турецької війни 1877-1878 років. Під час бойових дій був поранений і контужений. Нагороджений орденом Святого Станіслава 3-го ступеня, з мечами і бантом та світло-бронзовою медаллю «В пам'ять російсько-турецької війни 1877-1878», з бантом.
        Учасник бойових дій в період російсько-японської війни 1904-1905 років, в складі 59-го піхотного Люблінського полку. Під час бойових дій був поранений і контужений під Мукденом, в період 17-23 лютого 1905 року. За хоробрість в боях достроково присвоєно звання підполковник та нагороджений трьома бойовими орденами з мечами, і пам'ятною медаллю «В пам'ять російсько-японської війни 1904-1905», з бантом. У серпні 1912 року, переведений для подальшого проходження служби старшим штаб-офіцером в 13-й стрілецький полк, було присвоєн звання полковник.
        Учасник бойових дій в період 1-ої Світової війни на Південно-Західному фронті. Станом на 10 жовтня 1914 року, через хвороби, що сталися з ним, перебував на лікуванні у військовому госпіталі в Одесі. 30-го квітня 1915 року, звільнений зі служби через хворобу - полковником, з мундиром і пенсією.
         У лютому 1916 року, М.С. Малявський, знову був прийнятий на військову службу, призначений в Державне ополчення з чином полковника, і затверджений на посаді командира 572-ой пішої Астраханській дружини 114-ої бригади державного ополчення, місто Керч.  Наказом Тимчасового Уряду від 9-го серпня 1917 року, полковник Малявський, був відрахований з посади командира 572-ой пішої Астраханській дружини 114-ої бригади державного ополчення міста Керч. Після цього Микола Семенович повернувся до Одеси.
         В період правління Гетьмана Павла Скоропадського був прийнятий на  службу в Армії Української Держави, перебував у резерві військової старшини. Після 1920 року подальша доля невідома.

53.	Масляний Антін Павлович — генерал-поручник Армії УНР
         Народився 17 січня 1865 року в  селі Кириківка Охтирського повіту Харківської губернії (тепер Полтавська область). В 1887 році закінчив Одеське піхотне юнкерське училище, служив у 37-му піхотному резервному кадровому батальйоні. З 19 червня 1902 року — старший ад’ютант штабу Варшавського військового округу. З 6 грудня 1904 — підполковник; з 6 грудня 1907 — полковник. З 30 серпня 1914 року — начальник інспекторського відділу штабу головнокомандувача армій Північно-Західного фронту. З 15 січня 1915 року — помічник чергового генерала штабу головнокомандувача армій Західного фронту. З 10 квітня 1916 року — генерал-майор. З 18 листопада 1917 року — черговий генерал штабу Південно-Західного фронту. Кавалер багатьох орденів, включно з орденом Св. Станіслава 1-го ступеня.
         Учасник першої українсько-більшовицької війни. Від 24 квітня 1918 — помічник начальника головного штабу УНР, згодом — Української Держави. Від 3 грудня 1918 — тимчасово виконуючий обовязки начальника головного штабу Української Держави, згодом — УНР. З 17 січня 1919 року— член Військової ради УНР, невдовзі — приділений до головного управління генерального штабу Дієвої армії УНР. Від 1 листопада 1919 — член комісії з вироблення законопроектів проходження військової служби в Дієвій армії УНР. З 19 березня 1920 — начальник головного управління персонального складу генерального штабу УНР. З 7 червня 1920 — помічник начальника головного мобілізаційно-персональної управи військового міністерства УНР. 1920—21 читав лекції в Кам’янецькій об’єднаній юнацькій школі. 3 серпня 1921року підвищений до звання генерал-поручника. 
        Після інтернування Армії УНР в Польщі перебував у таборі в Ченстохові, згодом — у розташуванні Державного центру УНР в Тарнові. Від 1922 мешкав у Варшаві, де помер в 1929 році. 

54.	Матюшков  Олександр Михайлович — підполковник Армії УНР
          Народився 21 листопада 1880 року в Тирасполі Херсонської губернії (тепер Республіка Молдова). Закінчив Одеське юнкерське піхотне училище в 1905 році, вийшов підпоручиком до 73-го піхотного Кримського полку, у складі якого брав участь у Першій світовій війні. Був нагороджений орденом Св. Георгія 4 ст., Георгіївською зброєю, відзнакою Св. Георгія 4 ст.. Останнє звання у російській армії — підполковник.
          З 25 червня 1918 року— помічник командира з господарчої частини 1-го Сердюцького полку Армії Української Держави, з 1 січня 1919 року — завідувач обмундируванням Київської інженерної юнацької школи, з травня  перебував у польському полоні, з 22 вересня  — завідувач господарською частиною Кам'янецької пішої юнацької школи до 14 грудня 1919 року. Навесні 1920 року — у резерві старшин при штабі 4-ї бригади Армії УНР, з 18 липня 1920 року — приділений до комендатури штабу Армії УНР, з жовтня 1920 року — приділений до начальника Тилу Армії УНР. Доля після 1920 року невідома.

55.	Меньшов Орест Володимирович — генерал-хорунжий армії Української Держави
          Народився 7 лютого 1878 році. Освіту здобув у 2-му кадетському корпусі і Олександрівському військовому училищі. З училища був випущений в 1897 році підпоручником в 18-у польову пішу артилерійську бригаду. У 1906 році капітаном закінчив Миколаївську Академію Генерального штабу. З 1911 року обер-офіцер для доручень при штабі Одеського військового округу, одночасно викладає військові дисципліни в Одеському військовому училищі. З грудня 1912 року підполковник. Учасник світової війни. З 1915 року полковник, начальник відділення управління генерал-квартирмейстера штабу 7-ї армії. З 1916 року командир 4-го Фінляндського стрілецького полку.  Потім начальник штабу 12-го армійського корпусу. У 1917 році генерал-майор, командувач 78-ї піхотної дивізії. Нагороди: ордени Св. Станіслава 3-го ступеня; Св. Анни 3-го ступеня; Св. Георгія 4-го сттупеня та Георгіївською зброєю.
        З 1918 року в армії Української Держави генерал-хорунжий. Очолював комісію з розподілу майна між Україною і Румунією в Тульчі (Румунія). 31 липня 1919 року прибув з Тульчі до Новоросійська, де 8 серпня зарахований  в резерв чинів Білої армії. Евакуйований 25 березня1920 року з Новоросійська. В еміграції, подальша доля  після 1922 року невідома. 


56.	   Митрофанов Іван Іванович — поручник армії Української Держави
           Народився в 1886 році. Освіту отримав в міському училищі. В 1909 році закінчив Одеське піхотне юнкерське училище підпоручником. Випущений в 160-й піхотний Абхазький полк, на 1913 рік поручник. Звільнився в запас, працював учителем гімнастики в чоловічій гімназії міста Гомель. Проживав по вул. Волотовська, б. 18. По мобілізації в  1914 році призваний до російського війська. Потрапив в 304-й піхотний Новгород-Сіверський полк. Брав участь в Першій світовій війні. За хоробрість нагороджений орденом Св. Анни 4-го ступеня.
         Після проголошення незалежної України перебував у війську Української Держави, стояв на обліку в штаті Генерального штабу Української Держави станом на 21 листопада 1918 року. Подальша доля невідома.

57.	Морозевич Іван Антонович — начальник штабу 1-ї козацько-стрілецької дивізії Дієвої Армії УНР
        Народився 17 січня 1888 у місті Симбірськ. Походив з родини польських засланців — вихідців з України. Закінчив Бєльську чоловічу гімназію, Одеське піхотне юнкерське училище, служив у 123-му піхотному Козловському полку (місто Курськ), у складі якого брав участь у Першій світовій війні. У 1917 році закінчив один курс Академії Генерального штабу. Згодом — старший ад'ютант штабу 38-го армійського корпусу. Останнє звання у російській армії — штабс-капітан.
          З 19 листопада 1918 року та у лютому — березні 1919 року — начальник штабу 1-ї козацько-стрілецької (Сірожупанної) дивізії Дієвої Армії УНР. Учасник Першого Зимового походу: начальник штабу Збірної Волинської дивізії. Під час походу в лютому  1920 року був залишений хворим на тиф в одному з сіл. Подальша доля невідома.

58.	Нестеренко Петро Ілліч – полковник Армії Української Держави
           Народився 27 червня 1886 року в селі Люботин, Харківської області. У сім'ї потомствених військових дворян. Батько Ілля Михайлович Нестеренко з роду Феодосія Лук'яновича Нестеренко (1783 р.н.). Мати Ганна Михайлівна, дочка колежского реєстратора Михайла Леонтійовича Леонтьєва. Закінчив 6 класів Миколаївського Олександрівського реального училища,
           В 1905 по 1908 р.р. навчався в Одеському піхотному юнкерському училищі, випущерий підпоручником в Брест-Литовський кріпосний піхотний полк. Наступного року переведений в 99-ий піхотний Івангородський полк, в1912 - поручник в Івангородськму полку. В 1915 році - командир роти 33-го стрілецького Сибірського полку на фронтах Першої світової війни. З 13 лютого по 13 жовтня 1915 року на лікуванні в московському госпіталі після важкого поранення
         Після виписки з госпіталю направлений командуванням в Військову Повітроплавальну школу. З 1916 року - служба в 21-ій Повітроплавної роті під Барановичами. Квітень 1916 - квітень 1917 - командир загону при 3-му Кавказькому армійському корпусі. Травень  - Жовтень 1917 року - Авіаційна школа в Гатчині. Капітан. Голова суду честі офіцерів.
        В жовтні 1917 - брав активну участь у захисті Гатчини від більшовиків. Був одним з офіцерів, які очолили опір після того, як втік Керенський. Петро Ілліч описав ці події в статті «Гатчина в боротьбі з больщевікамі». «29 жовтня, вдень, офіцери Гатчинському авіаційної школи, зібравшись в їдальні на аеродромі, звернулися до мене як голови суду Товариства офіцерів з питаннями - що їм робити і куди йти? Я відповів, що зараз, коли, з одного боку, всі бояться розправи більшовиків-матросів в разі їх успіху, а з іншого - ніхто не бажає знову бачити при владі Керенського, - кожен повинен бути там, де йому підказують борг і честь офіцера; особисто я , і зі мною багато бойові офіцери, зробили вже вибір, і ми там, де йде боротьба проти захоплення влади більшовиками. Після цього багато офіцерів з'явилися в штабі до мене і полковнику М. з проханням дати їм де завгодно і яку завгодно роботу, і коли мені знадобилося одного разу 25 кулеметників на бронепоїзд, то було цілком достатньо тільки сказати про це черговому по школі офіцерів, і необхідну кількість офіцерів моментально стало.»
       Жовтень - Грудень 1917 - командир гарнізону в Гатчині. На прохання більшовиків Петро Ілліч взяв на себе командування гарнізоном в Гатчині для захисту і запобігання розправи з мирним населенням. В середині грудня 1917 року евакуйований разом з Гатчинською авіа школою в Харків, де до лютого 1918 був помічником начальника філії гатчинской школи в Харкові (аж до визволення міста українсьуим військом разом з німецькою армією). Від березня до кінця серпня 1918 року - помічник командира Київського авіаційного парку Української Держави. У серпні 1918  року, беручи участь в постачанні з України на Дон, до складу Донський армії, військових літаків (за негласною домовленістю отамана Краснова з німецьким окупаційним командуванням), дезертирував з української армії і залишився на Дону.
          Від вересня 1918 до березня 1919 - полковник. Помічник начальника авіації армії Денікіна. 1919 -1920 - призначений в офіцерський загін з охорони Новоросійська і Абас-Тума помічником командира загону. Від травня 1920 року емігрував в Сербію. В 1921 - 1923 роках – працює  вільнонайманим механіком на військовому аеродромі в місті Нові Сад. У Сербії Петро Ілліч більше двох років працював на одному аеродромі і проживав в одній квартирі з пілотом Лойко Іваном Олександровичем. В 1923 році переїхав до Франції, де був завербований агкнтами ОГПУ.
          В 1926 році повернувся в Радянський Союз. Працював директором Донського крематорію в Москві. Наступного дня після нападу Німеччини на СРСР, 23 червня 1941 року заарештований, засуджений по 58 статті до розстрілу. Утримувався у в'язниці в Саратові, де вирок  був приведений у виконання в серпні 1942 року.

59.	Новичевський Андрій Степанович — старшина Дієвої Армії УНР.
          Народився у місті Ковель Волинської губернії. Витримав іспит на атестат зрілості при Бєльській гімназії Холмської губернії. З 1896 року працював повітовим канцеляристом. З 1900 року — однорічник 2-го розряду. В 1904 році закінчив з відзнакою Одеське піхотне юнкерське училище, брав участь у російсько-японській війні. З 1906 року служив у 166-му піхотному Рівненському полку (місто Київ), у складі якого брав участь у Першій світовій війні. Був двічі поранений та контужений. Нагороджений всіма орденами до Святого Володимира 4 ступеня з мечами та бантом. У 1917 році — підполковник, помічник командира 166-го Рівненського полку.
          З серпня 1917 року — помічник київського повітового військового начальника. 3 весни 1918 року — помічник київського повітового коменданта, згодом — комендант київського повіту. З 14 грудня 1918 року — начальник управління комендатури Києва військ Директорії. Подальша доля невідома.

60.	Очеретько Митрофан Михайлович — підполковник Армії УНР
         Народився 23 травня 1884 року в селі Матяшівка Лубенського повіту (тепер Великобагачанський район) Полтавської губернії. Нащадок запорозьких козаків. Закінчив Лубенське сільськогосподарське училище а після нього Одеське юнкерське піхотне училище та гімнастично-фехтовальну школу в Петрограді.  Після закінчення училища направлений підпоруч-ником в 71-й піхотний Белєвський полк, що дислокувався у м. Новоалександрія Польща, служив молодшим офіцером кулеметної команди. Під час війни отримав 6 орденів, зокрема, у 1915 р.-вищу нагороду — орден Св. Георгія 4-го ступеню, чин штабс-капітана, очолював 9 роту полку. Після цього брав участь ще в 50 боях. Два рази був контужений, отримав серйозну травму в поясничному відділенні, яка призвела до паралічу лівої ноги.
        У 1921 році призначено начальником розвідувального відділу Партизансько-повстанського штабу. Учасник Першого, і Другого Зимових походів, начальник розвідувального відділу штабу Повстанської армії. Брав безпосередню участь у останньому бою вояків Повстанської армії біля села Малі Миньки (Житомирщина) проти кінноти Г.Котовсього 17 листопада 1921 року. До жовтня 1923 року жив у Кишиневі. Під впливом агітації Ю. Тютюнника повернувся до УСРР. У 1926 році був примусово залучений до співробітництва Київським окрвідділом ДПУ. Тривалий час дезінформував органи ДПУ. В 1923–1929 рр. жив у Києві під наглядом ДПУ, працював на посаді завідуючого курсами фізосвіти при будинкові Червоної армії Київського гарнізону. Зустрічався з Юрієм Тютюником. Заарештований Київським окрвідділом ДПУ 20 листопада 1929. Страчений 3 березня 1930 року.

61.	Панкєєв Микола Петрович  — полковник Армії УНР
          Народився 7 грудня 1886 року в Києві, кубанський козак за походженням. Закінчив Костянтинівську реальну школу, Одеське піхотне юнкерське училище (1906), вийшов хорунжим ло 3-го Кубанського пластунського батальйону. З початком Першої світової війни був переведений до 78-го піхотного Навагінського полку, в якому командував ротою та батальйоном. Закінчив Двінську школу авіаційних спостерігачів (січень 1916 р.), служив військовим льотчиком 13-го авіаційного загону. 15 червня 1917 р. отримав звання підполковника за бойові заслуги. За Першу світову війну був нагороджений всіма орденам до Святого Володимира IV ступеня з мечами та биндою, Англійським військовим хрестом Короля Георга. Неодноразово був поранений та контужений, двічі переживав авіакатастрофу.
        З 1 березня 1918 р. — командир Київського авіаційного загону Армії УНР, згодом — Армії Української Держави. З 2 лютого 1919 р. — начальник організаційного відділу штабу авіації Дієвої армії УНР. З червня 1919 р. начальник електротехнічного відділу базисного технічного складу штабу авіації Дієвої армії УНР. З грудня 1919 р. жив у Кам'янці-Подільському. У березні 1920 р. був приділений до штабу 2-ї запасної бригади Учбового куреня Польової жандармерії Армії УНР. Подальша доля невідома.
         28 травня 2011 року у мікрорайоні Оболонь було відкрито пам'ятник «Старшинам Армії УНР — уродженцям Києва». Пам'ятник являє собою збільшену копію ордена «Хрест Симона Петлюри». Більш ніж двометровий «Хрест Симона Петлюри» встановлений на постаменті, на якому з чотирьох сторін світу закріплені меморіальні дошки з іменами 34 старшин Армії УНР та Української Держави, які були уродженцями Києва (імена яких вдалося встановити історикам). Серед інших вигравіруване й ім'я Миколи Панкєєва.

62.	  Петренко Петро Тихонович —  підполковник Армії УНР 
         Народився 27 червня 1898 року в  Вінниці. У 1908 році закінчив початкову церковно-приходську школу в селі Клопотівці (нині Деражнянський район Хмельницької обл.); цього ж року вступив до реального училища в м. Бар у сусідньому повітіі. У 1914 році мобілізований  до російського війська та в 1916 році закінчив Одеське юнкерське піхотне училище за скороченою програмою прапорщиком і був призначений до 10-го Армійського корпусу. 
        Із серпня 1917 року, після українізації корпусу, пробув у ньому на румунському фронті до демобілізації у лютому 1918 р. Після повернення на Вінниччину організував у м. Бар чоту Вільного козацтва. Згодом вступив до українського війська і у вересні закінчив Інструкторську школу старшин. Після відновлення УНР у грудні 1918 року брав участь у різноманітних бойових операціях. Наприкінці 1919 р. захворів на тиф, після одужання повернувся додому, а навесні 1920 року повернувся в армію. З листопада 1920 р. перебував у таборах для інтернованих у Польщі,  Ланьцут,  Стрілково та  Щипйорно. Займався культурно-освітньою діяльністю, особливо малярством. У Щипйорно був співзасновником малярської студії. У травні 1924 року склав екстрений іспит за сім класів реальної школи.
         Після ліквідації таборів у 1924 році нелегально перейшов кордон Чехословаччини і в листопаді став студентом гідротехнічного відділення інженерного факуль-тету  Української господарської академії в Подєбрадах. У наступгому році був обраний до парафіяльної ради Української Автокефальної Православної Церкви в Подєбрадах, де виконував функцію церковного старости. У квітні 1929 р. захистив роботу на диплом інженера-гідротехніка. Три роки працював за фахом в м. Градец Кралове, а потім сім місяців в м. Нітра. Повернувшись до Подєбрад, брав участь у виготовленні карт України для українського павільйону на міжнародній виставці в Чикаґо у 1933 році. Виїхавши на Закарпаття, з вересня 1933 р. вчителював у народній школі в с. Нересниця (Тячівщина). Після складення педагогічного іспиту в Ужгородській учительській семінарії продовжував працювати вчителем математики, креслення і малювання в державній (неповній середній) школі Нересниці. У період визвольної боротьби Карпатської України (1938-39 рр.) став районовим комендантом Карпатської Січі.
         Після угорської окупації Закарпаття в березні 1939 року мадярами був змушений утікати до Румунії. Згодом повернувся до Чехії (у той час німецький Протекторат Богемії і Моравії). Місцевим урядом праці був направлений до Гамбурга де працював за фахом спочатку, а згодом у Ганноверській дирекції водних шляхів. Підтвердив свою кваліфікацію інженера в Берліні і отримав німецький диплом. Працював інженером в колишній Австрії, а потім над створенням водозбірників у м. Рацібуж (Польща). З наближенням німецько-радян-ського фронту у 1944 році був мобілізований для спорудження опорної лінії в районі Кельце-Краків. Весною 1945 року опинився на території радянської окупації, звідки по закінченні війни перебрався до Британської окупаційної зони Німеччини. Працював над укріпленням греблі озера Едерзее неподалік від м. Ганн. Мюнден, а відтак перебував у таборі для переміщених осіб у Ґеттінґені.
        У вересні 1947 року емігрував в Англію, перші шість років працював не за фахом (на текстильних фабриках), спочатку в м. Падзі (неподалік від Брадфорду), а з 1951 року у Брадфорді. Після заснування Товариства українських інженерів у Великій Британії став головою місцевого відділу цього товариства. Брав активну участь в роботі  Української Автокефальної Православної Церкви у Великій Британії (УАПЦ-ВБ) , як голова окружної ради графства Йоркшир (з 1948 року),  член Генерального Церковного Управління УАПЦ-ВБ . У лютому 1954 р. переїхав у м. Раґбі, де влаштувався інженером-асистентом у компанію «English Electric Company», в якій працював до виходу на пенсію у 1968 році. Переїхавши до Раґбі, став активним діячем парафії УАПЦ-ВБ в Ковентрі: у 1956-62 рр. був членом та головою парафіяльної ради. На соборі УАПЦ в діаспорі, який відбувся в 1956 р. в Карлсруе (Німеччина), був обраний членом Вищої митрополичої ради. У 1962 році знову був обраний членом Генерального Церковного Управління УАПЦ-ВБ, яким залишився до 1970 р. Автор низки історичних статей у журналі УАПЦ-ВБ «Відомості». Малював ікони, плащаниці, оформляв кіоти, виносні хрести. У 1972 р. був призначений крайовим отаманом організації «Українське Вільне Козацтво» (УВК)  Великої Британії, а згодом всієї Європи.
  У 1976 р. переїхав з родиною до Канади, де поселився в м. Міссіссоґа (неподалік від Торонто) і продовжував займатися громадською діяльністю, зокрема в УВК. Певний час обіймав посади заступника кошового отамана та голови почесної ради УВК. Помер 2 серпня 1989 р. в м. Міссіссоґа (провінція Онтаріо, Канада); похований на цвинтарі Св. Володимира в м. Оквілл (Онтаріо).

63.	 Півенштейн Андрій Іванович — підполковник Армії УНР
         Народився 14 квітня 1887 року в Варшавській фортеці. Походив з дворян Подільської губернії. Син військового чиновника, що завідував військовим шпиталем у Варшаві. Закінчив Варшавське реальне училище та в 1910 році Одеське піхотне училище, в училищі керував хором духового оркестру. Вийшов підпоручником до 94-го піхотного Єнісейського полку (місто Псков), у складі якого брав участь у Першій світовій війні. З 13 травня 1916 року — комендант штабу 24-ї піхотної дивізії. Закінчив офіцерський клас польової Радіотелеграфної навчальної команди 1916 р., служив старшиною для доручень 11 радіотелеграфного дивізіону. Нагороджений всіма орденами до Св. Володимира 4 ступеня з мечами та биндою. Останнє звання у російській армії — капітан.
          З лютого 1918 року — начальник загону для несення залогової служби у Бердичеві. З травня 1918 року — старшина для доручень помічника начальника демобілізаційної частини 2-го Подільського корпусу Армії Української Держави, згодом — Дієвої Армії УНР. З 17 березня 1919 року — старший ад'ютант розвідчої частини X дієвого корпусу Дієвої Армії УНР. Начальник адміністративного відділу губернського комісара на Поділлі. З 15 серпня 1919 року — начальник телеграфно-телефонічної станції Головного Отамана УНР. З 20 жовтня 1919 року — штатний викладач Житомирської юнацької школи. У 1920 році — начальник відділу зв'язку 3-ї Залізної стрілецької дивізії Армії УНР.
        Жив на еміграції у Польщі, згодом — у США. В еміграції відійшов від українства, був головою виконавчого комітету Товариства російських ветеранів Першої світової війни, широко друкувався у білоемігрантських виданнях. Помер в ніч з 14 на 15 січня 1963 року та похований у місті Сан-Франциско.

64.	 Порохівський Гнат Єрмилович —   полковник Армії УНР, перекладач
        Народився 29 січня 1888 року в селі Добре, на Уманщині (тепер Вільшанський район Кіровоградської області), у родині хліборобів. Мав двох братхів  і трьох сестер. Середню освіту отримав у Києві, однак військова справа його дуже цікавила. В 1907 році закінчив Одеське піхотне юнкерське училище, вийшов поручником до 35-го Сибірського стрілецького полку. У 1906 році він вступив до Вищої Військової Академії у Владивостоку, яку закінчив у 1911 році.
        За кілька років до початку Першої світової війни  вийшов у запас. Жив у Владивостоці. Був мобілізований в 1914 році, командував ротою та батальйоном 274-го піхотного Ізюмського полку. У 1916 році він отримав чин полковника. З 1 лютого до 10 липня 1917 року був  командиром  полку, а з 13 липня 1917 року — командир 43-го Сибірського стрілецького полку. Був нагороджений усіма орденами до Св. Володимира 4 ступеня з мечами та бантом, Георгіївською зброєю, був двічі поранений, контужений, отруєний газами.
          З 10 жовтня помічник командира 4-го Козацького полку 1-ї Української дивізії 1-го Українського корпусу військ Центральної Ради. З 1 грудня  — командир 8-го Гайдамацького полку 1-го Українського корпусу військ Центральної Ради.  З 23 грудня — командир 4-го Козацького полку військ Центральної Ради. У 1918 році — помічник командира 4-го пішого Холмського полку Армії Української Держави. Під час протигетьманського повстання з частиною старшин свого полку перейшов на бік повстанців — до загону імені  С. Наливайка, у грудні— начальник штабу цього загону на Волині. З 6 грудня він був отаманом для особливих доручень головнокоман-дувача Південно-Західного району військ Директорії. З 22 грудня — начальник штабу 5-го Чернігівського корпусу військ Директорії.
         З 22 січня 1919 року — т.в.о. начальника Володимир-Волинської  групи військ (згодом — 18-ї пішої дивізії) Дієвої армії УНР, що воювала на польському фронті. 2 березня  потрапив до польського полону. З 22 грудня  — штаб-старшина у справі формування армії при військовому міністрі УНР. З середини березня 1920 року — командир 1-го окремого пішого запасного куреня запасної бригади 6-ї Січової дивізії Армії УНР, що формувалася у Бресті-Литовському. З 25 травня він був командиром 6 запасної стрілецької бригади; з кінця липня  — начальник 2-ї збірної запасної бригади, незабаром перейменованої в 2-гу бригаду 1-ї Кулеметної дивізії Армії УНР.
           Під натиском більшовицьких військ війська Петлюри були змушені відступити. У 1920 році настали тяжкі місяці полону в Польській республіці. У таборі для полонених у Ланцуті та на Домб'є  полковник Порохівський підтримує національний дух інтерноних. На чолі з полковником Гнатом Порохівським полк українців переходить Карпати до  Румунії.  На чолі 2-ї Кулеметної бригади Армії УНР 11 листопада 1920 року зноау був інтернований румунами. До 1924 року був комендантом табору інтернованих вояків-українців у Брашеві.
            1923 року в Бухаресті був заснований Комітет допомоги українським емігрантам ім. Симона Петлюри. Полковник Порохівський відіграв значну роль на чолі цього комітету. Він підтримував зв'язок з українською еміграцією в інших країнах, але найбільше з українським урядом в екзилі. 1928 року одружився з українкою родом з дельти Дунаю — Оленою Павлівною Мургулиною, а у 1933 році  народилася їх єдина донька Ольга. Купив хату у Бухаресті, пізніше купив невеличкий маєток на вістані 30 км від столиці в селі Келугерень, де розвів фруктовий сад, виноградник і пасіку, на якій він дуже любив працювати у вільний час.
         З червня 1941 р. працював радником та перекладачем у німецьких та румунських військових штабах. У 1945 році був схоплений НКВС у місті Тимішоари. Він був тоді сильним і здоровим чоловіком, однак це йому не допомогло врятуватися від сибірських мук. Останні згадки про Гната Порохівського, що перебував під слідством у документах МГБ і датовані 1947 роком.
         Багато років по тому родина Порохівського зустрілася випадково з приятелем полковника, румунським офіцером Ніколаєм Трохані, який теж був арештований та висланий до Радянського союзу, де пробув в таборах 10 років. Він розповів : зустрів полковника Порохівського у Москві, де його судили, а останній раз він зустрів його в 1949 році у концтаборі у Потьмі, Мордовії. Загинув в 1952-1953 році в Казахстані.

65.	Порохівський Михайло Єрмилович —   полковник Армії УНР та Української Держави
         Народився в 1883 році в селі Добре, на Уманщині(тепер Вільшанський район Кіровоградської області), у хліборобській родині. Мав двох братів Гната і Сергія та трьох сестер. Призваний для проходження строкової армійської служби в 1903 році. Учасник російсько-японської війни 1904-1905. Закінчив Одеське військове училище в 1908 році по 1-му розряду, випущений підпоручиком в 44-й піхотний Камчатський полк.
         Учасник Першої світової війни, двічі поранений: біля села Забарже 27 вересня 1914 року – важке поранення і біля села Золотники 26 вересня 1915 року - легке.П оручник 44-го піхотного Камчатського полку. Нагороджений за хоробрість та умілі дії проти ворога орденом Св.Анни 4-го ступеню з написом «За хоробрість» в 1914 році та орденом Св.Володимира 4-го ступеню з мечами та бантом в 1915 році. В лютоиу 1818 року наказом по Румунському фронтк 44-й піхотний полк було розформовано. Михайло Пороховський повернувся в Україну і розпочав  службу в армії Української Держави. Після  антигетьманського перевороту перейшов до Добровольчої армії, воював проти більшовиків на півдні України, потрапив в полон до Червоної армії. Подальша доля невідома.
         Два молодші брати також були військовими, Гнат воював в українському війську до припинення бойовиї дій в 1921 році, на еміграції жив в Румунії, де був заарештоаваний СМЕРШем в 1945 році й був засуджений радянським судом. Загинув в таборах Казахстану в 1952 році. Сергій, як і Михайло після  антигетьманського перевороту також перейшов до білих, воював проти більшовиків, також потрапив в полон до більшовиків, і його подальша доля теж невідома.

66.	Приходько Михайло Васильович  — полковник Дієвої армії УНР.
         Народився 5 вересня 1879 року у містечку Городня Чернігівської губернії (тепер райцентр Чернігівської області). Закінчив Володимирський Київський кадетський корпус та в 1899 році Одеське піхотне юнкерське училище. Станом на 1 січня 1910 року — штабс-капітан 68-го лейб-піхотного Бородинського полісу (Замостя, Польща). Останнє звання у російській армії — підполковник.
        З квітня 1918 року — на посаді персонального ад'ютанта начальника постачання Армії УНР. З серпня приватно жив у Городні. З 01 грудня 1918 року — військовий комендант городнянського повіту.
        У 1919 році служив у Збройних Силах Півдня Росії, з частинами яких на початку 1920 року з району Одеси відступив до Польщі. У березні 1920 р. у таборах інтернованих білогвардійців ініціював та очолив рух за повернення офіцерів-українців до Армії УНР. У червні  на чолі групи з 300 офіцерів перейшов до Армії УНР. З серпня 1920 року — помічник начальника 2-ї Волинської дивізії Армії УНР.
          З 1924 р. жив на еміграції у Варшаві. З 1945 р. — у Західній Німеччині. Був одним із ініціаторів створення Спілки українських вояків. Помер до 1955 року.

67.	Пузицький Антін Олексійович — генерал-хорунжий Армії УНР. 
         Народився 13 січня 1877 року  селі Ставище Таращанського повіту Київської губернії. Походив з заможньої селянської сім’ї. Закінчив Київський кадетський корпус та Одеське піхотне юнкерське училище в 1902 році, служив у 5-му піхотному Калузькому полку (м. Біла). Брав участь у Російсько-японській війні.
          Закінчив Офіцерську стрілецьку школу (1912) та офіцерські кулеметні курси у м. Оранієнбаум. На фронт Першої світової війни вирушив штабс-капітаном, командиром кулеметної роти. Був одним із десяти офіцерів, що вцілили після цілковитого розгрому 5-го Калузького полку. З 1916 р. — помічник командира полку. У листопаді 1916 р. через поганий стан здоров'я (мав на той час 5 поранень та 2  контузії)  перевівся  командиром батальйону до 1-го Кулеметного запасного полку. З січня 1917 р — помічник командира цього полку. У вересні 1917 р. був призначений командиром 2-го пішого прикордонного полку. З 25 жовтня 1917 року полковник російської царської армії. За Першу світову війну був нагороджений всіма орденами до Святої Анни II ступеня з мечами, Георгіївською зброєю.
У серпні 1917 року добровільно поступив у розпорядження Українського генерального військового секретаріату. У жовтні 1917 року був призначений уповноваженим з українізації 6-го армійського корпусу (незабаром перетворений на 2-й Січовий Запорізький). У період Гетьманату — командир 1-го полку Сірої Дивізії. В його полку провадив політико-виховну роботу відомий український поет П. Тичина. З вояків-українців 16-ї піхотної дивізії 6-го армійського корпусу створив 4-ту Січову дивізію та 4-ту Січову артилерійську бригаду. Був начальником штабу 4-ї Січової дивізії військ Центральної Ради. З січня 1918 року — начальник 4-ї Січової дивізії.
         У березні 1918 у зв'язку з загальною демобілізацією, оголошеною Центральною Радою, розформував рештки дивізії у Києві. З 12 квітня 1918  — помічник губернського комісара Таврії. З 22 червня 1918  командир 43-го пішого Грайворонського полку Армії Української Держави. З серпня 1918  — командир 1-го Сірожупанного полку Армії Української Держави. З грудня 1918  — командир 1-ї бригади 1-ї Сірожупанної дивізії. З 27 лютого 1919 року — начальник 17-ї пішої дивізії Дієвої армії УНР. 6 травня 1919  був усунутий з посади начальника дивізії за співчуття Оскілківському заколоту.
          26 травня 1919  потрапив до польського полону у Дубно. 2 жовтня 1919  повернувся з полону, перебував у розпорядженні штабу Дієвої армії УНР. З жовтня 1919  — начальник 1-ї дивізії Залізничної охорони Дієвої армії УНР (перебувала у стадії формування). З кінця липня 1920 року — помічник командира 2-ї збірної запасової бригади (згодом — 2-ї бригади 1-ї Кулеметної дивізії). З 01 серпня 1920  — начальник штабу 7-ї запасової бригади Армії УНР. З кінця вересня 1920  — командир окремого загону 1-ї Кулеметної дивізії Армії УНР. З 4 листопада 1920 року — заступник начальника 1-ї Кулеметної дивізії Армії УНР. З червня 1921 року — начальник 5-ї Херсонської стрілецької дивізії Армії УНР. 2 серпня 1921 року підвищений до звання генерал-хорунжого Армії УНР. 
          Був інтернований у таборі для військовополонених в Каліші, де очолив рештки 5-ї Херсонської стрілецької дивізії. З 1923 року жив на еміграції у Польщі. Опікувався товариством гімназійної молоді «Запорожець». 1927 року введений до Вищого командного складу Армії УНР. У 1944 році виїхав до Німеччини. Зник безвісті вночі з 30 на 31 липня 1945 року — відстав від потягу з українськими біженцями між ст. Герсфельд та Фульда, похований в Каліші.

68.	Ротгольц Сергій Давидович – полковник Армії Української Держави
         Народився 4 червня 1874 року в Севастополі, син міського голови Севастополя, надвірного радника Ротгольца Давида Михайловича і Феодосії Спиридонівни (в дівоцтві Бальзам). Мав трьох братів - Миколу, Георгія і Василя. Отримав домашню освіту. У службу вступив 4 серпня 1891 року. Закінчив Московське піхотне юнкерське училище в 1894 році, випущений підпоручником в 17-у артилерійську бригаду. Поручник ( 04.08.1896). Штабс-капітан (04.08.1900). На 28 травня 1902 року в тому ж чині в 13-й артилерійській бригаді. В 1902 році закінчив Олександрівську військово-юридичну академію  по 1-му розряду й отримав звання  капітан (за відмінні успіхи в науках). Кандидат на військово-судову посаду (з 13.06.1903). Помічник військового прокурора Кавказького військово-окружного суду (з 11.03.1906). Підполковник (02.04.1906). Штатний викладач Тифліського військового училища (15.11.1908-01.09.1911). Полковник (18.04.1910).  Нагороджений  орденом Св. Анни 3 та 2 ступенів та Св. Станіслава 2 ступеня. 
          Штатний викладач Одеського військового училища з 1 вересня 1911 року. В тому ж чині і посаді перебував у часи революційних подій 1917 року. У 1918 в армії Української Держави. З 20 листопада 1918 року товариш начальника суду 3-го корпусу з зарахуванням по військово-судовому відомству. Після захоплення Одеси військами Антанти - учасник Білого руху на півдні Росії. Суддя Одеського військово-окружного суду, згодом старший діловод Військового і Морського судного відділу Військового управління. Генерал-майор. В еміграції з 1920 року в США. Помер в Нью-Йорку 23 листопада 1966.

69.	Рябінін-Скляревський Олександр Олександрович  — генерал-хорунжий штабу Дієвої армії УНР та військовий історик
           Походив з дворян Ярославської губернії. Народився 11 травня 1878 року у у Києві. Батько, Олександр Федорович Рябінін, служив письмоводителем мирового суду. Мати, Варвара Олександрівна, працювала акушеркою. На другому році життя Олександра помер батько, мати залишила Київ й опинилася аж у Солігалицькому повіті Костромської губернії, де й звікувала, подеколи маючи втіху з нечастих приїздів єдиного її Сашка. Синові вона дала сяку-таку освіту: спочатку — в повітовому училищі, відтак  у лісній школі. На кращу засобів не було. Олександр здобув її сам.
          1899 року він закінчив Казанське юнкерське училище. Закінчив по першому розряду, який надавав можливість вступити до військової академії Генерального штабу. В академії Рябінін-Скляревський учився водночас з майбутнім гетьманом України Павлом Скоропадським. Обидва були земляки, але з різних суспільних станів - тому стосунки в них не склалися.  Навчання в академії перервала війна з Японією. Капітан Рябінін добровільно подав рапорт і опинився на другому кінці світу. Про жахіття, які він побачив на війні, боягузливу тактику російського командування і героїзм солдатів, зібраних зі всієїімперії, Олександр писав у кореспонденціях, які надсилав до столичних періодичних видань, а далі ці дописи увійшли до книги   «На війні», яка вийшла в Одесі 1907 року.
          Олександр Олександрович повертався додому з Далекого Сходу морськм шляхом, через Одеський порт. Ця короткочасна зупинка в причорноморському місті, знайомство з Марією - дочкою командира розквартированого в Одесі 59-го піхотного Люблінського полку полковника Дмитра Єпіфановича Скляревського відкриє нову сторінку його життя. Молодий офіцер завершує академію, дістає призначення викладачем Одеського юнкерського училища, декілька років проводить в Одесі, одружується з Марією Дмитрівною Скдяревською (звідси його подвійне прізвище Рябінін-Скляревський) - і повертається до Петербурга, де продовжує навчання в Археологічному інституті.
          Він стає одним і найдіяльніших членів Товариства прихильників військових знань, видає кілька праць з тактики. Та водночас виходять його нариси, присвячені минувшині рідної землі, - зокрема, «Волинські старожитності». Монографія «Балканська війна», видана 1913 року, зробила ім’я Рябініна- Скляревського широковідомим у колі істориків. У серпні наступного року Марія Дмитрівна провела чоловіка на фронт. Вона була вагітна першою донькою, але не сказала йому про це.
          У ході Першої світової війни Олександр Олександрович став полковником й став командиром 169-го Новотроїцького полку. 1917 року був підвищений у званні до генерал-майора, а наприкінці року було звільнено взапас через хворобу, яка дедалі набирала хронічного характеру. Але 24 грудня того ж 1917 року більшовицький головковерх Криленко підписує наказ про призначення Рябініна-Скляревського начальником штабу 26-го корпусу.
         На Румунському фронті за наказом Військового секретаріату Центральної Ради генерал Рябінін-Скляревський зібрав вояків-українців із залишків дивізій російської армії та перевіз їх на Полтавщину для формування українських військових частин, після чого деякий час (до 1920 року) служив уповноваженим Штабу армії УНР. 18 квітня 1919 року він прибув до червоної Одеси особисто, кілька місяців провів у штабі місцевого військового округу й по тому був відряджений до Києва, в наркомат у військових справах. Коли частини Директорії вдарили на Київ, Рябінін-Скляревський разом з наркоматом перебрався до Москви, де й пробув до весни 1921 року, займаючись збиранням документів епохи революційних змагань.
        Звільнившись з військової служби, оселився з дружиною в Одесі. У 1921 році працював співробітником Одеського краєвого та відомчих архівів. Деякий час викладав історію в Одеському інституті народної освіти, Артилерійській школі. Але головним зацікавленням залишалось вивчення архівних документів та наукова робота. Праці Рябініна-Скляревського дедалі більше друкуються в газетах, наукових журналах (зокрема, «Україна», «Летопись революции», «Життя і революція», тощо).
         З 1923 року, коли в Одесі організувалась Краєзнавча комісія, Олександр Олександрович став її співробітником, а з 1925 — секретарем соціально-історичної секції Комісії. Спільна наукова праця зумовила творчі контакти з відомими одеськими науковцями: С. Дложевським, Р. Волковим, Є. Трифільєвим, М. Слабченком, Б. Комаровим, К. Копержинським, А. Музичкою та багатьма іншими. Протягом 1920-х років вчений активно займався дослідницькою роботою. Він уважався одним з найкращих спеціалістів з архівної справи в Одесі, брав активну участь в їх упорядкуванні.1926 року працював у комісії по передачі матеріалів музеїв та бібліотек до архіву. Часто його прохали допомогти в роботі з архівними документами іноземним науковцям. Рябініну-Скляревському, передовсім, належить серія праць з історії Задунайської Січі - того військово-етнічного формування, яке виникло після лицемірного розгрому Катериною II Запорозької Січі. Жоден сьогоднішній дослідник не може обійтися без них, адже автор скористався багатьма матеріалами, котрі пізніше було втрачено.
         1931 року його заарештовує ДПУ у зв'язку з діяльністю так званої «Одеської контрреволюційної військово-офіцерської організації» та справою СВУ. Протягом 9 місяців Рябінін-Скляревський перебував під слідством, а головним доказом його вини були бойові нагороди часів Першої Світової. Цього разу історика звільнили за відсутністю доказів. Після даного випадку у вченого не лише значно погіршилося здоров'я, а й виникли проблеми з роботою та науковою діяльністю. Публікації його стають підкреслено нейтральними, головним чином бібліографічного напряму.
          Проте у 1937 році, у часі наймасштабніших репресій, вченого знову заарештували. За однією з версій, його арештували у справі «Антирадянської німецької організації викладачів Одеського педагогічного інституту». На підставі контактів Рябініна-Скляревського і німецьким істориком Ґ. Ляйббрандтом. Але, за версією відомого краєзнавця Георгія Зленка, арешт Рябініна-Скляревського пов’язаний з цілком іншою обставиною. Згідно довідки Управління Служби Безпеки України по Одеській області від 15 жовтня 1992 року:«... заарештований 23 грудня 1937 року... як агент польсько-петлюрівської розвідки й утримувач явочної квартири для агентури засланої   з-за кордону».
        За кілька тижнів до арешту Олександра Олександровича в Москві заарештували конструктора заводу «Калібр» Олега Всеволодовича Змієнка-Скляревського. Протримавши кілька днів на Луб’янці, його переправили до Одеси, де розпочалися «активні» допити Олега. Його батько, Всеволод Юхимович Змієнко-Скляревський, - одесит за походженням, вихованець тієї самої військової академії Генерального штабу,  полковник царської армії і генерал-хорунжий війська УНР, - був не лише близьким другом Олександра Олександровича Рябініна-Скляревського. Він доводився йому ще й родичем, адже одружим  з Піамою Дмитрівною Скляревською, сестрою Марії Дмитрівни, дружини Олександра Олександровича.
        Коли Українська Народна Республіка загинула під ударами більшовиків, Всеволод Юхимович Змієнко емігрував до Варшави. Піама Дмитрівна з трьома дітьми залишилася в Одесі і невдовзі померла. Доньку Галину і її брата Всеволода потай вивезли до батька в Польщу, а Олег залишився у Радянському Союзі. Арешт Олега й призвів до арешту           О.О. Рябініна-Скляревського. Його звинуватили в зв’язках з петлюрівською агентурою, яку буцімто засилали на Україну з Польщі, маючи на увазі тамтешнє перебування Всеволода Юхимовича Змієнка, який доживав останні місяці, займаючись історією війська УНР.
          5 лютого 1938 року Олександра Рябініна-Скляревського засуджено на 10 років виправно-трудових таборів і відправлено до Сєвурлагу на Північному Уралі. Олександрові Олександровичу йшов шістдесятий рік. Його обтяжували хвороби, нервове виснаження, сумний настрій. Помер він 10 березня 1942 року у Північно-Уральському виправному трудовому таборі на території Свердловської області.  Реабілітований у 1968 році.
        Олега Змієнка-Скляревського тримали в одеській в’язниці до весни 1939 року й зненацька випустили на волю. Подальша його доля не відома.

70.	Сафонов Яків Васильович — генерал-майор Армії УНР
        Народився 22 жовтня 1877 року  в містечку Короча на Білгородщині, походив з роду Сафонових. Закінчив Корочанську Олександрівську гімназію та Одеське піхотне юнкерське училище в 1897 році. Служив у 136-му піхотному Таганрозькому полку, з 1897 — підпоручник, з 1901 — поручник, з 1904 — штабс-капітан. Учасник російсько-японської війни. В березні-липні 1905 року — помічник старшого ад'ютанта штабу Одеського військового округу. В 1905—1908 — старший ад'ютант штабу 34-ої піхотної дивізії (в січні 1906 — січні 1907 командував ротою в 136-му піхотному Таганрозькому полку). З 1906 — капітан. В 1908—1909 — обер-офіцер з особливих доручень при штабі 2-го Кавказького армійського корпусу. З 1909 — підполковник.
         В 1909—1911 — старший ад'ютант штабу 8-го армійського корпусу. В квітні-листопаді 1911 і в лютому-жовтні 1912 років —  штаб-офіцер з доручень при штабі Іркутського військового округу, в 1911–1912 роках — старший ад'ютант штабу. В 1912—1914 роках — завідувач пересуванням військ залізницею і водою Іркутського району, з 1912 року — полковник. В 1914 році— начальник відділення Головного управління Генерального штабу.
         З 1914 — командир 15-го піхотного Шлісельбурзького полку. З жовтня 1915 року— командир 15-го стрілецького полку. В 1917 році— начальник штабу 37-ї піхотної дивізії. З 1917 року — генерал-майор. За бойові заслуги нагороджений орденом св. Георгія IV ступеня і  Георгіївською зброєю.
        З 30 серпня 1917 року — начальник штабу 34-го армійського корпусу (після «українізації» корпусу — начальник штабу 1-го Українського армійського корпусу). З його ініціативи при корпусі була відкрита офіцерська школа. Генерал Сафонов був автором реалізованого в листопаді-грудні 1917 плану по нейтралізації «збільшовизованих» військових частин, що наступали на Київ. За короткий час підрозділи Українського корпусу зайняли стратегічно важливі залізничні станції — Вінницю, Жмеринку, Козятин, Бердичів, Білу Церкву, Фастів — і перекрили шлях більшовикам на Київ з півдня. «Червоні» ешелони перехоплювались, роззброювались і відправлялись в Радянську Росію. Але недостатня кількість сил не дозволили військам корпусу ефективно протистояти наступу на Київ більшовицьких військ Муравйова.
        26 січня після п'ятиденного гарматного обстрілу війська Муравйова увійшли до Києва. Столицю УНР муравйовці буквально затопили у крові тисяч городян. Уряд України переїхав до Житомира. Це було зроблено з таким поспіхом, що українські війська навколо Києва нічого про це не знали. 27 січня Яків Сафонов супроводжував командувача корпусу генерала Якова Гандзюка до Києва для отримання подальших вказівок від Центральної Ради. На під'їзді до столиці автомобіль генералів, які вдягнулися у повну форму з орденами, оточили балтійські моряки.  Військовий злочинець Муравйов запропонував полоненим перейти на бік більшовиків, але всі рішуче відмовились. «Ви помилилися, бо ми українці, — сказав генерал Гандзюк — і нам зрозумілі причини, що змусили вас воювати з нами». Помітивши, що генерал Сафонов, багатодітний батько, занепав духом, Гандзюк підтримав його: «Не раз ми з тобою дивились смерті у вічі, помремо ж мужньо, як і належить воїнам!». 
        Після відмови генералів перейти на бік «червоних»  їх 28 січня, коло будівлі колишнього Олексіївського військового інженерного училища (нині військовий ліцей імені І. Богуна) розстріляли. Згідно з архівними даними могила генерала Сафонова розташована у Видубицькому монастирі Києва поруч з могилою генерала Гандзюка.

71.	Свенціцький Олександр Миколайович — підполковник Армії УНР.
         Народився 30 серпня 1891 року в місті Тульчин Брацлавського повіту Подільської губернії (тепер Вінницька область). Закінчив Подільську духовну семінарію та в 1915 році  Одеське юнкерське піхотне училище, служив у 33-му запасному полку. З вересня 1915 року — на фронті у складі 9-го Фінляндського стрілецького полку. Під час Першої світової війни був двічі поранений. З липня 1917 року — штабс-капітан.
         1 травня 1918 року закінчив Інструкторську школу старшин, служив у 8-му пішому Подільському та 9-му пішому Вінницькому полках, у подальшому — у 2-му учбовому запасному курені Армії Української Держави, згодом — Дієвої армії УНР. З червня 1919 року — у Коші охорони Республіканського ладу. У грудні 1919 року був інтернований польською владою. З початку червня 1920 року — командир сотні в Охороні Головного Отамана УНР. Подальша доля невідома.

72.	Секрет Михайло Федорович  — підполковник Армії УНР
         Дата та місце народження не відомі. Закінчив Одеське військове училище в 1912 році, вийшов підпоручиком до 75-го піхотного Севастопольського полку, який дислокувався в місті Гайсин на Вінничині, у складі якого брав участь у Першій світовій війні. Був нагороджений Георгіївською зброєю. Останнє звання у російській армії — капітан.
       26 жовтня 1917 року був призначений командиром 4-го Сердюцького Георгіївського імені Івана Богуна полку у Києві (колишнього — 1-го Київського Георгіївських кавалерів) військ Центральної Ради. З 1 січня 1918 року — помічник начальника залізничної охорони Лівобережної України. За Гетьманату П. Скоропадського був підвищений до рангу військового старшини. У 1919 році в українській армії не служив. З серпня 1920 р. до 12.09.1920 р. — командир 2-ї бригади 1-ї Кулеметної дивізії Армії УНР. Згодом — приділений до штабу 1-ї Кулеметної дивізії Армії УНР. Разом з частиною був інтернований на території Польщі, але  у серпні 1921 року втік з табору і повернувся в Україну. У 1920-х роках  жив у Києві, працював агрономом. Подальша доля невідома.

73.	Соловей Дмитро  Никифорович  —   сотник Армії УНР
        Народився в місті Коростишеві Київської губернії (тепер Київська область) в бідній селянській сім’ї, яка спромоглася , щоб Дмитро зміг поступити  та навчатися в Білоцерківській гімназії, а також успішно її звкінчити в 1908 році. Особливо допоміг старший брат, який працював у цій гімназії помічником класних наставників. Через два роки юнаку вдалося поступити в Одеське пізотне юнкерське училище, яке він закінчив в 1912 році. Отримавши перший офіцерський чин, почав військову службу в 125 піхотному Курському полку, який дослокувався в Рівному на Волині. В складі цього полку брав участь в першій світовій війні. За особисту хоробрість двома орденами Св. Станіслава 2 та 3 ступенів та орденом Св. Анни 3 ступеню. В 1916 році відряджений до штабу Південно-Західного фронту. 
         В 1917 році під час українізації  колишньої російської армії потрапив до управління Генерального штабу. До самого переходу українськоі армії на польську територію і на час інтернування був у складі війська. В 1922 році поступив на філософський факультет Варшавського універси-тету, але через брак коштів вимушений був припинити навчання і відправитися працювати на початку липня 1924 року в провінцію, в село Межиріч на Волині. Подальша доля невідома.

74.	 Сологуб Сергій Піменович   — підполковник Армії УНР
         Народився 19 вересня 1893 року в селі Кіцкани Бендерського повіту Бессарабської губернії (тепер Республіка Молдова). Закінчив Кишинівське комерційне училище, Одеське юнкерське піхотне  училище в 1915 році, вийшов прапорщиком до 297-го піхотного Ковельського полку. З 10 вересня 1915 року — командир 10-ї роти цього полку. З 6 листопада 1916 року — штабс-капітан. У грудні 1916  — лютому 1917 рр.. був командиром Латиської ударної роти при 297-му полку. З лютого  — командир 2-ї роти, з жовтня — командир 2-го батальйону 297-го полку. 
         Брав участь в українізації 297-го піхотного Ковельського полку. З листопада 1917 року — командир 3-ї сотні Українського куреня 297-го полку. З січня 1918 року — командир цього куреня. У подальшому — начальник пішої сотні, кінної півсотні та кулеметної чоти при Тираспольській повітовій комендатурі. З 10 вересня — начальник адміністративно-господарчої частини комендатури. З жовтня— командир загону 8-ї Азовської кордонної бригади Окремого корпусу кордонної охорони Української Держави. З 1 грудня 1918 року — командир саперної сотні 4-го Запорізького полку ім. І. Богуна Республіканської дивізії військ Директорії. З 3 серпня 1919 року — т.в.о. командира 22-го Запорізького полку ім. І. Богуна Дієвої армії УНР. З 30 серпня — командир 4-го відділу Дністрянської кордонної бригади Окремого корпусу кордонної охорони УНР. 30 листопада під Проскуровом потрапив у полон до білих.
           Після зайняття Півдня України червоними сформував з колишніх вояків Дієвої армії УНР Український курінь у складі Червоної армії. У січні 1920 року перейшов з Українським куренем до 4-ї Галицької бригади Ю. Шепаровича, разом з якою незабаром з'єднався з Армією УНР. З червня по 11 серпня 1920 року перебував у відпустці через хворобу. З 11 серпня — старшина відділу розвідки 3-ї Залізної дивізії Армії УНР. У вересні—листопаді— молодший старшина зв'язку військової секції УНР у Румунії. З 1 листопада — молодший старшина зв'язку відділу повсганчих організацій Головної управи Генерального штабу УНР. З 20 жовтня 1921 року — в.о. начальника канцелярії 1-го генерал-квартирмейстерства Генерального штабу УНР. З 24 листопада — в.о. начальника закордонного відділу Генерального штабу УНР. З 24 січня1922 року — приділений до Головного управління Генерального штабу УНР.  Після 1922 року жив на еміграції у Польщі. Подальша доля невідома.

75.	Стеллецький Борис Семенович — начальник Штабу Гетьмана України Павла Скоропадського.
          Народився 23 серпня 1872 року в Бресті-Литовському, (тепер  Брест,  Білорусь).  Походив зі старовинного козацього роду. Син генерала російської армії. Брат художника-модерніста Дмитра Стеллецького. Закінчив Варшавську класичну гімназію в 1892 році, а в
1894 році Одеське піхотне юнкерське училище та в 1901 році Миколаївську академію Генерального штабу. Проходив службу на посадах командира роти 4-го полку Варшавської фортеці, старшого ад'ютанта штабу Донської кінної дивізії, помічника старшого ад'ютанта офіцера для доручень штабу Київського військового округу, начальника стройового відділу Івангородської фортеці. 3 1907 — старший ад'ютант штабу Київського військового округу, підполковник. З 1909 по 1911 роки був редактором часопису київського відділу Російського військово-історичного товариства «Военно-исторический вестникъ» (Київ). Автор статей: «Польско-казацкая война с Турцией 1621 г.», «Замок в Клевани», «Родословная владетель ных князей дома Рюрика». У роки Першої світової війни (1914–1918) Штаб-офіцер для доручень при Головнокомандувачеві  арміями Південно-Західного фронту -  з 14 грудня 1915 року, а з жовтня 1916 року - начальник військових сполучень Дунайської армії Румунського фронту, полковник (1917).
         В червні 1918 року призначений начальником голової квартири Гетьмана  П. Скоропадського та начальником Власного Штабу Гетьмана.  При ньому структуровано Власну адміністрацію гетьмана; гетьманська Квартира, Штаб отримали ретельніше деталізовані завдання і обов'язки. 3 серпня 1918 року ухвалено напрацьоване ним таємне Положення про головну квартиру гетьмана. Поряд із державним радником Олександром Палтовим, генеральним писарем Іваном Полтавцем, і особистим ад'ютантом Гнатом Зеленевським належав до осіб, які впливали на рішення гетьмана. Разом із Палтовим входив до проросійської групи, яка протистояла проукраїнський групі Полтавця і Дорошенка. Для зміцнення своїх впливів запрошував на наради дружину гетьмана.
       Після падіння Гетьманату в грудні 1918 року емігрував до Югославії, де з ним жили троє дітей. Помер у Белграді 25 лютого 1939 р. і похований на белградському Новому цвинтарі.

76.	Степаненко Дмитро Васильович — полковник Армії УНР.
           Народився 19 жовтня 1860 року, закінчив Одеське піхотне юнкерське училище  в 1883 році, служив у 32-му резервному піхотному батальйоні. Станом на 1 січня 1910 року — підполковник 22-го піхотного Ніжегородського полку (м. Остроленка, Польща). Останнє звання у російській армії — полковник. З 20 квітня 1921 року — інтендант 5-ї Херсонської стрілецької дивізії Армії УНР. Подальша доля невідома.

77.	 Стопкевич Дмитро Келестинів (Целестинів) - полковник Армії УНР
          Народився 21 жовтня 1897 року в селі Великий Бобрик Балтського повіту  Подільської губернії (тепер Любашівський район на Одещині)  в родині священниув Келестина Стопкевича та Марії (в дівоцтві Васьковська). Жив в селі Севастянівці Гайсинського повіту, (тепер Христинівський район Черкаської області). В 1913 році, закінчивши духовну школу в  Тульчині, Дмитро вступив до Подільської духовної семінарії, але через два роки  за власним бажанням покинув семінарію і поступив він до Одеського юнкерського піхотного училища. В  училищі навчався по скороченій програмі і 1 січня 1916 року випущений у званні прапорщика. 20 червня того ж року він потрапив на фронт. 
В грудні 1917 року Дмитро залишив свій  полк і приїхав до Києва і вступив до лав українського війська.  Невдовзі він від’їхав до Одеси, де 15 - 16 січня 1918 року у складі українських військових частин брав участь у боях проти більшовиків. Після перемоги більшовиків якийсь час переховувався. Коли Одесу було звільнено, служив у «Союзкредиті». Паралельно при 5-й Одеській гімназії здав екстерном іспити на атестат зрілості. Тоді ж Дмитро вступив до 1-ї охоронної сотні при Одеській комендатурі. 18 грудня 1918  вже як командир сотні, взяв участь у боях проти росіян та їх союзників з Антанти, які, побиті, змушені були тікати в порт, щоб евакуюватись до Криму. Та  несподівано їм надійшла допомога: з кораблів Антанти, що стояли на рейді Одеси, висадився десант (польський легіон силою 3000 жовнірів і французькі частини). Окупанти швидко захопили центр міста та прилеглі райони.  Але українці під проводом полковника Кобелька рішуче перейшли у контрнаступ. Особливо тяжкий бій був за вркзал.  Полковник Кобелько одним з перших увірвався в приміщення залізничного вокзалу. В руках він тримав ручний кулемет. У цей час йому під ноги ворог кинув гранату... Смерть командира не спинила республіканські частини. Поляки і французи ганебно втекли в порт. Тільки ніч вгамувала переслідувачів.
        «Всі були щасливі перемогою і радісно згадували минулий бій, – писав Дмитро Стопкевич у праці «Бій в Одесі 18 грудня 1918 р.». – Чекали світу, щоб доконати ворога. Але раптом все перемішалось і замість конечної перемоги ми мусили залишити місто. А справа стояла так: коли було виявлене повне розбиття ворога, команда Херсонського коша Республіканського війська послала старшину до французького командування з ... бажанням порозу-мітись. У відповідь французьке командування наказало, щоби Республіканські війська звільнили Одесу, і лише по звільненню міста вони вестимуть переговори. Команда Херсонського кошу, полковник Філатів і полковник Змієнко вірили в можливість порозуміння з французами, а тому дали наказ про відступ. Тяжко уявити собі, що сталося з вояцтвом при звістці про відступ. Вояки, які з усмішкою йшли до бою, бо були повні віри в свою перемогу, якось змінились. Не стало запалу, зникла віра в перемогу, з’явилась нехіть. Наказом про відступ III-й Херсонський кіш було розбито – і не силою ворога... а наказом своєї команди, що покладала більш на чужу поміч надії, ніж мала віри в свої сили». 
З військом УНР Дмитро відійшов з Одеси, відтоді ще два роки він уперто бився проти ворогів України.  Воював у складі Запорозької дивізії, був сотником 2-го Запорозького полку, пізніше підполковником. 21 листопада 1920 року 1-а Запорозька бригада, де служив Стопкевич, перейшла польський кордон і була інтернована.  В таборах Дмитро пробув до 24 червня 1922 року, коли вдалося втекти до Чехословаччини.  Поступив на підготовчі курси при Українській господарській академії в Подєбрадах і 21 вересня того ж  року був зарахований до академії, хоч і не мав свідоцтва про середню освіту. Дмитро вчився добре і 26 травня 1928 року з відзнакою закінчив академію, отримавши дипдом інженера-гідротехніка.
         Ставши учасником Другої капели бандуристів під керівництвом Василя Ємця, брав активну участь у культурно-мистецькому житті української еміграції. Працював на відповідальних посадах на будівельних підприємствах Праги. Перед наступом Червоної армії виїхав за кордон, а вже після закінчення війни переїхав до США, де працював на будівництві в містах Омага, Небраска й Чикаго. Був одружений з Марією Никодим, у них народився син Васильє До 1986 року мешкав в Оттаві.

78.	Стрілець Іван Федорович —   військовий авіатор
         Народився  9 серпня 1895 року в містечку   Одинківці, Новомосковського повіту  Катеринославської   губернії (тепер в межах міста Дніпра) в селянській родині Федора Васильовича та Катерини Яківни. Після закінчення в 1915 році Новомосковської учительської семінарії невдовзі мобілізований до російської армії. Як військовий, що мав достатню освіту, направлений до Одеського юнкерського піхотного училища на скорочений курс, яке закінчив в 1916 році і залишений при училищі як інструктор, помічник курсового офіцера. У вересні того ж року направлений на офіцерські кулеметні курси, а пізніше до Одеської авіаційної школи, яка діяла при авіаційному заводі Анатри. На початку літа 1917 року склав іспити  в льотній школі і отримав посвідчення пілота.
          Після випуску з авіашколи взяв участь по українізації військових частин Одеського військового округу. Пізніше призначений наказом Генерального Секретаря Центральної Ради Симона Петлюри отаманом Одеської авіаційної школи, а пізніше отаманом 1-го українського авіазагону в Одесі. З приходом до влади Гетьмана П. Скоропадського залишив військову службу і наприкінці 1919 року пішов у повстанці. Разом з ними брав участь в боях з більшовиками та денікінцями до кінця 1920 року, з якими відступив  до Румунії, де був інтернований ло кінця літа  1922 року. На початку вересня прибув до Чехословаччини на навчання до вищої господарської школи, яку закінчив у вересні 1925 року з відмінним результатом.
          Працював службовцем хліборобського відділу земського уряду в Ужгороді та  в Міністерстві хліборобського відділу Карпатської України в Хусті в 1939 році. На той час не був  одружений. Нагороджений Хрестом Симона Петлюри та Воєнним Хрестом (в 1964 р.) Подальша доля невідома.

79.	Суходольський В'ячеслав Володимирович — генерал-хорунжий Армії Української Держави
         Народився 1 січня 1877 року в Луцьку, вихованець Холмської гімназії та  Чугуївського піхотного юнкерського училища, академії Генштабу (1904 р.) , штабс-капітан. Офіцер 43-го піхотного Охотського полку в Луцьку, старший ад'ютант штабів 8-ї кінної, 52-ї піхотної дивізій, 14-го армійського корпусу, У 1909 році відряджений до Одеського піхотного юнкерське училища для викладання військових наук, підполковник. З 1912 полковник. Учасник Першої світової війни. Командир 195-го піхотного Оровайского полку.           В.В. Суходольський обіймав посади начальника штабу в різних об'єднаннях. Генерал-майор з 1917 року.
        В українській армії з 1918 року, член Комісії з утворення постійних військових шкіл та академій Української Держави. Після інтернування Армії УНР в Польщі. З 1921 року — бригадний генерал запасу Війська Польського. Помер в 1939 року у Сувалках, похований на Янівському цвинтарі у Львові.

80.	Толмачов  Касьян Васильович — підполковник Армії УНР.
       Народився 29 лютого 1888 року в селі Веселий Кут Херсонської губернії (тепер село Заможне Великомихайлівськаго району Одеської області). Закінчив Одеське піхотне юнкерське училище  в 1908 році, вийшов підпоручиком до 193-го піхотного резервного Ковельського полку. У 1910 р. перевівся до 177-го піхотного Ізборського полку  в місто Рига. Закінчив два курси Імператорської Миколаївської військової академії  в 1914 році. З початком війни повернувся до полку та в його складі брав участь у боях на фронті. Був двічі важко поранений. З січня 1916 року — старший ад'ютант штабу 4-ї армії. У 1917 року — обер-офіцер для доручень штабу 7-го армійського корпусу. Останнє звання у російській армії — підполковник.
        У 1918 році — начальник мобілізаційного відділу штабу 7-го Харківського корпусу, з 11 березня 1919 року — начальник штабу 18-ї пішої дієвої дивізії Дієвої армії УНР. З 29 березня — начальник штабу 9-го дієвого корпусу Дієвої армії УНР. З 23 квітня 1919 р. — у резерві старшин Північної групи Дієвої армії УНР.
         На початку травня перейшов на бік Червоної армії. У 1920-х рр. приховував свою службу в українській армії. Викладав на 1-х Харківських командних курсах РСЧА, згодом — на Пензенських кулеметних курсах. З літа 1920 року — викладач Харківської школи Червоних Старшин, з жовтня. - завуч цієї школи. З вересня 1921 року — викладач Харківської виїцої повторної школи РСЧА. З 1924 року — викладач Харківської школи Червоних Старшин. З 1925 року — викладач повторного відділення 5-ї Київської піхотної школи. З 1926 року — викладач Київської об'єднаної командної школи. 20 січня 1931 року був заарештований у справі «Весна» (т. зв. контрреволюційна змова колишніх офіцерів). 22-23 червня 1931 року був засуджений до 10 років виправно-трудових робіт. Подальша доля невідома.

81.	 Удовиченко Михайло Дмитрович —  командир 2-го Дніпровського піхотного полку 
         Народився в Одесі в 1878 році, закінчив Одеське піхотне юнкерське училище. Брав участь у російсько-японській війні. Служив у 15-му стрілецькому полку, на 1909 рік - штабс-капітан. У Першу світову війну вступив зі своїм полком. Був нагороджений Георгіївською зброєю та орденом Святого Георгія 4-го ступеня: За участь в Чарторийській операції був представлений до ордена Святого Георгія 3-го ступеня і в 1917 році - став останнім російським офіцером, нагородженим орденом Святого Георгія цього ступеня. Потім командував 16-м стрілецьким полком. 
         У 1918 році служив у Гетьманській армії, командував 2-м Дніпровським піхотним полком (серпень-листопад 1918) аж до його розформування. Потім брав участь у Білому русі в складі збройних сил Півдня Росії. З 23 серпня 1919 був тимчасово виконуючим обов'язки коменданта Києва. Командував Зведеним полком 4-ї стрілецької дивізії (серпень-грудень 1919 року) і 16-м стрілецьким полком, був начальником бойової дільниці військ Київської області. Після поразки Білого руху емігрував до Югославії. З 1930 року був начальником кадрів 4-ї стрілецької дивізії в Смередові. Помер в 1934 році в Панчеве.

82.	Ушаков Олексій Никифорович – генерал-хорунжий Армії Української Держави.
           Народився 10 лютого 1873 року на Донщині, освіту отримав в Донському кадетському корпусі. На військову службу вступив 1 жовтня1890 року. В 1892 році закінчив Миколаївське кавалерійського училища хорунжим. Випущений в 10-й Донський кавалерійський полк.  Далі отримав звання за вислугою років: сотник (1895), підосавул (1899). В 1902 році закінчив Миколаївську академію Генерального Штабу  по 1-му розряду та отримав звання капітан. Табірний збір відбував у Варшавському військовому окрузі. Цензове командування сотнею відбував в 1-му Оренбурзькому кавалерійському полку (01.01.1903-12.03.1904). Старший ад'ютант штабу 9-ї піхотної дивізії (28.02.-01.05.1904). Старший ад'ютант штабу 5-ї піхотної дивізії (01.05.1904-02.01.1905). Учасник російсько-японської війни 1904-1905 р.р.. Обер-офіцер для доручень при управлінні генерал-квартирмейстера 3-ї Манчжурської армії (02.01.-13.10.1905). Виконував обов’язки штаб-офіцера для доручень при управлінні генерал-квартирмейстера 3-ї Манчжурської армії (13.10.1905-27.03.1906). Старший ад'ютант штабу 10-ї кавалерійської дивізії (27.03.-10.09.1906). Старший ад'ютант штабу 1-ї каваллерійської дивізії (10.09.1906-06.12.1907). Підполковник (06.12.1907). Начальник стройового відділення. штабу Севастопольської фортеці (06.12.1907-19.06.1912). Для ознайомлення з загальними вимогами управління та ведення господарствава в кавалерійському полку був відряджений до 8-го Донського кавалерійського полку (09.06.-20.10.1909). Начальник відділення. генштабу штабу Севастопольської фортеці (19.06.-02.09.1912). Полковник (06.12.1911). Мав нагороди: ордени Св. Станіслава 3-го та 2-го ступенів з мечами і бантом та Св. Анни 2-го ступеня з мечами і бантом.
        Відряджений до Одеського військового училища для викладання військових наук (з 02.09.1912). З вересня 1915 року брав участь в Першій світовій війні. Командир 11-го Донського кавалерійського полку (з 10.09.1915 до 03.01.1917). На 02.04.1917 начальник штабу 1-ї Оренбурзької козачої дивізії. Генерал-майор (02.04.1917). Відрахований з посади за хворобою з призначенням в резерв чинів при штабі Київського військового округу (з 23.11.1917). 14 серпня 1918 року зарахований до армії Української Держави, генерал-хорунжий. На кінець 1918 року значився в Списку Генерального Штабу українського війська без вказівки посади. Проживав в Одесі. Емігрував до Франції. Помер та похований в Парижі 7 жовтня 1941 року. 

83.	Фартушний Авраамій Косьмич —сотник армії Української Держави
        Народився 28 жовтня 1888 року в містечку Сквира Київської губернії (тепер Київська область), з міщан. Загальну освіту отримав в Сквирському міському училищі. На військову службу вступив 6 вересня 1906 року. В 1909 році закінчив Одеське піхотне юнкерське училище підпоручником. Випущений в 26-й Східно-Сибірський стрілковий полк. Поручник (25.10.1912). В 1913 році вступив в Миколаївську військову академію. Переведений на старший курс академії, але у зв'язку з оголошенням мобілізації, відряджений в свій полк. Штабс-капітан (07.06.1915). Закінчив старший клас 1-ї черги прискорених курсів Миколаївської військової академії в 1917 році. Зарахований до Генерального штабу (28.06.1917). Присвоєно звання капітани (20.10.1916) з переводом в Генеральний Штаб і призначенням старшим ад'ютантом штабу 7-ї Сибірської стрілкової дивізії (14.09.1917).    Нагороди: ордени Св. Володимира 4-го ступеня з мечами та бантом; Св. Анни 4-го ступеня та 3-го ступеня з мечами та бантом; Св. Станіслава 2-й ступеня.
         В армії УНР, а пізніше Української Держави, з 9 березня 1918 року. На 21 листопада 1918 помічник начальника мобілізаційної частини Головного управління Генерального штабу українського війська. Після падіння режиму Гетьмана П.П. Скоропадського заллишився в армії УНР. Член Міжвідомчої комісії з вироблення військових статутів. На 15 червня 1919 року в чині капітана в складі Добровольчої армії ЗСПР. Обер-офіцер штабу 4-го кінного корпусу. Полковник (16.08.1919). З 1 серпня 1922 на еміграції у Празі (Чехословаччина). Подальша доля невідома.

84.	Чарковський Іван Платонович – старшина Армії УНР
           Народився 15 грудня 1871 року, освіту здобув в 1-му Московському кадетському корпусі, який закінчив в 1888 році. В 1890 році закінчив Олександрівське військове училище по 1-му розряду. Випущений підпрапорщиком в 57-й піхотний Модлінський полк. В серпні 1893 року присвоєно звання поручник , в травні 1900 року - штабс-капітан. Учасник китайської кампанії 1900-1901 років. З квітня 1904 року - капітан 57-го піхотного Модлінського полку. Станом на 1 січня 1909 року був молодшим офіцером Одеського піхотного юнкерського училища.
         З липня 1914 року брав участь в Першій світовій війні в 253-му піхотному Перекопському полку, сформованому при мобілізації з кадрів 57-го піхотного Модлінського полку, командир 4-го батальйону. 14 вересня присвоєно звання підполковник. 28 січня1915 року зі своїм батальйоном атакував село Тратцен, зайняв її штиковим ударом і, незважаючи на неодноразові контр-атаки німців, утримав позиції за собою, що сприяло виведенню зі скрутного становища весь Дрігалленський загін. За цей бій наданий Георгіївським Зброєю. Переведений в 489-й піхотний Рибінський полк. Командир 1-го батальйону. В січні 1917 року відряджений на посаду командира етапного батальйону. Двічі контужений, поранений з контузією  поранений в голову. 
           У 1918 році розпочав службу в армії Української держави; військовий старшина, з 30 листопада 1918 року - молодший помічник командира 16-го полку. Подальша доля невідома.

85.	Черемисинов Володимир Михайлович — генерал-хорунжий армії Української Держави
         Народився 12 липня  1875 року. Освіту здобув в Орловському  кадетському корпусі. Закінчив 1-е військове Павлівське училище. У 1900 році закінчив Миколаївську Академію Генерального Штабу, штабс-капітан. Проходив службу  при штабі Одеського військового округу  виконуючи посаду помічника старшого ад'ютанта штабу округу. Командував ротою в 205-му піхотному Ізюмському полку з жовтня 1904 року по жовтень 1905 року. У грудні 1909 року отримав звання полковник. З 1908 по 1914 року обіймав посаду старшого ад'ютанта штабу Одеського ВО, працював викладачем в Одеському піхотному юнкерському училищі. Учасник Першої світової війни. Служив по генерал-квартирмейстерської частини. У 1916 році став генерал-майором, із затвердженням на посаді генерал-квартирмейстера штабу Румунського фронту. У 1917 році виконував обов’язки коменданта Севастопольської фортеці. Нагороди: ордени Св. Станіслава 3-го та 2-го ступенів; Св. Анни 3-го та 2-го  ступенів;; Св. Володимира 4-го ступеню.
          У 1918 році служив в армії Української Держави. Завідував архівною частиною і діловодством комісії зі збору та вивченню документів світової війни по Південно-Західному і Румунському фронтах. Проживав в Одесі. Після падіння режиму гетьмана П.П. Скоропадського вступив до Червоної армії. У 1919 році став учасником Білого руху в складі ЗСПР. Перебував в резерві чинів при штабі Головнокомандувача. Але в серпні 1919 року зі списків було виключено через неприбуття протягом 4-х місяців до місця служби. У вересні 1919 року В.М. Черемисинов служить в штабі військ Новоросійської області в Одесі начальником військово-історичної комісії військ Новоросійської області. Евакуювався в 1920 році в Югославію, де помер після 1922 року. 

86.	Черкасов Леонід Федорович – сотник армії УНР та Української Держави
         Дата народження невідома. Уродженець Катеринославської губерніі. В 1914 році закінчив Одесское військове училище, отримавши звання підпоручника. Випущений в 135-й піхотний Керч-Енікальскій полк. Брав участь в Першій світовій війні. За умілі дії проти ворога нагороджений орденами Св. Володимира 4-го ступеню з мечами та бантом та  Св. Анни 4-го ступеню з написом «За хоробрість». 9 березня 1915 року був поранений. Штабс-капітан. 
         З 1918 року перебував в українському війську. Захоплений червоними заручником влітку 1919 року в Кременчуці. З 1925 року перебував  на особливому обліку в Катеринославській ЧК як петлюрівець. Подальша доля невідома.

87.	Черняговський Олексій Олексійович – підполковник армії Української Держави
         Народився 19 грудня 1863 року в родині протоієрея Миколаївської церкви за Балкою під Херсоном Олексія Миколайовича Черняговського та матері з грецьких дворян Марії Анастасіївни (в дівоцтві Різакі). Мав сім братів та сестер. Загальну освіту отримав в Херсонському реальному училищі. 
          На військову  службу вступив 24 серпня 1882 року. Закінчив Одеське піхотне юнкерське училище в 1884 році, отримавши звання підпоручник. Випущений в 53-й піхотний резервний батальйон. Поручник (01.09.1888), штабс-капітан (15.03.1893), капітан (06.05.1900). Майже 5 років командував ротою. Підполковник (26.02.1910). На 15 травня 1913 року в тому ж чині в 190-му піхотному Очаківському полку. Учасник Першої світової війни. Полковник (20.02.1915). Командир 144-го піхотного запасного батальйону (з 05.11.1915). На 1 серпня 1916 року в тому ж чині і посаді. Мав трьох синів: Сергій, Володимир та Олексій. Нагороджений орденами Св. Станіслава 3-го ступеню та Св. Анни 3-го ступеню.
         З 1918 року перебував на службі в Армії Української Держави. Входив до складу ліквідаційної комісії 190-го піхотного Очаківського полку. Подальша доляпісля 1918 року невідома.

88.	Чеславський Василь Володимирович – генерал-хорунжий армії Української Держави
         Народився 4 січня 1875 року, уродженець міста Прилуки Чернігівської губернії (тепер Чернігівської області). Освіту здобув в Прилуцькій класичній гімназії. На військову  службу вступив 22 листопада 1893 року. В 1897 році закінчив Одеське піхотне юнкерське училище підпоручником. Випущений в   49-й піхотний Брестський полк. Переведений в 1-й Верхньоудинський полк Забайкальського козацьеого війська. Хорунжий (09.08.1901). Учасник походу в Китай 1900-1901 р.р.. Сотник (01.09.1901). Учасник російсько-японської війни 1904-1905 р.р.. Підосавул (02.11.1904). Осавул (18.06.1905). Закінчив дворічний курс офіцерського відділу офіцерської кавалерійської школи. Командував сотнею того ж полку більше двох років. Нагороджений орденом Св. Георгія 4-го ступеню за бій 7 травня 1905 року, в якому вибив японців з укріпленого села, порубав до роти піхоти, а при взятті другого села взяв у  полон 132 чоловіки). На 1 січня 1909 року підполковник 3-го драгунського Новоросійського полку. Пізніше служив у Приморському драгунського полку (на 15.05.1913). Полковник (06.05.1914) з переводом в 10-й гусарський Інгерманландський полк. Учасник Першої світової війни. Командир 10-го гусарського Інгерманландського полку (13.07.1916-19.05.1917). На 1 серпня 1916 року в тому ж чині та посаді. Командир     2-ї бригади 10-ї кавалерійської дивізії (1917). 
          У 1918 році служив в армії УНР та Української Держави. Командувач 2-ї Волинській кінної дивізії (сформована на базі кадрів 7-й кавалерійської Дивізії російської армії). 9 листопада 1918  року затверджено в чині генерал-хорунжого (06.05.1917). У листопаді - грудні 1918 року, командуючи офіцерським загоном 2-ї кінної дивізії і 1-го Волинського армійського корпусу армії Української Держави, брав участь в боях проти військ Директорії під Житомиром, Бердичевом, Коростенем і Києвом. 
          З січня 1919 року учасник Білого руху на півдні Росії в рядах ЗСПР в складі зведеного загону. Був поранений. Евакуйований з Новоросійська 8 березня 1920 року. На еміграції в США, в 1933-37 жив в Чикаго. Після 1937 року подальша доля невідома.

89.	Шепель (Шепеленко) Володимир Павлович — генерал-хорунжий Дієвої армії УНР 
       Народився в Одесі 15 липня 1881 року. Закінчив Одеське реальне училище та Одеське піхотне юнкерське училище в 1901 році, служив у 60-му піхотному Замостському полку в Одесі. На початку Російської-японської війни перевівся до 146-го піхотного Царицинського полку, у складі якого брав участь у боях з японцями. У 1906 р. знов повернувся до 60-го піхотного Замостського полку. На початку Першої світової війни був переведений до 256-го піхотного Єлисаветградського полку, що розгортався з кадрів 60-го Замостського полку. Командував ротою та батальйоном. Полковник з 13 лютого 1916 року. З 28 серпня 1916 року — командир 256-го піхотного Єлисаветградського полку. З 19.02.1917 р. — командир 633-го піхотного Ахалкалакського полку. Під час Першої світової війни був поранений та контужений, нагороджений орденами Св Володимира 3 ступеня з мечами та биндою, орденом Св. Георгія 4 ступеня, Георгіївською зброєю, Англійським орденом Військового Хреста.
           З серпня 1918 року — помічник командира 18-го пішого Поморського полку Армії Української Держави. З лютого 1919 року — начальник групи «Крукеничі» Української Галицької армії. З червня  — начальник 15-ї бригади УГА. З липня  — штаб-старшина армійського вишколу УГА. З вересня — штаб-старшина для доручень штабу Окремого кордонного корпусу УНР. З 1 січня 1920 року — перебував поза штатом Дієвої армії УНР. 5 червня 1920 р. був приділений до штабу Армії УНР. З червня  — командир 4-ї Сірої бригади 2-ї Волинської стрілецької дивізії Армії УНР. З 1 листопада 1921 року — генерал-хорунжий Армії УНР. У 1920-х роках жив на еміграції у Польщі. В 1927 році Шепеля ввели до Вищого командного складу Армії УНР. Подальша доля невідома.




90.	Шольп Олександр Густавович – генерал-хорунжий армії Української Держави
          Нащадок німецьких колоністів. Народився  11 травня 1857 року в містечку Манглісі Тифліської губернії. Освіту здобув в Єлисаветградській військовій прогімназії. На військову службу вступив 17 червня 1874 року. Закінчив Одеське піхотне юнкерське училище прапорщиком в 1876 році. Випущений в 57-й піхотний Модлінський полк, в лавах якого брав участь у російсько-турецькій війні в 1877-1878 роках. Підпоручник (14.03.1877). Поручник (26.05.1882). Штабс-капітан (15.03.1883). Закінчив Офіцерську стрілецьку Школу на «відмінно». Капітан (15.03.1889). Командував ротою більше 11 років. 
        Служив в Одеському піхотному юнкерському училищі. Командир роти юнкерів училища (з 28.01.1901). Підполковник (26.02.1901). Полковник (05.10.1904). Командир 229-го Свіяжского резервного батальйону (31.12.1907 -25.06.1910). Командир 193-го піхотного Свіяжского полку (25.06.1910 -05.11.1913). Генерал-майор (05.11.1913). Командир 1-ї бригади 41-ї піхотної дивізії (05.11.1913-13.07.1916), з якою виступив на фронт світової війни. Нагороджений Георгіївською зброєю. Командувач 3-й піхотної дивізії (13.07.1916-18.04.1917), на чолі якої прорвав австрійський фронт у Сопанова під час Брусиловського наступу. 18.04.1917 року відрахований в резерв чинів при штабі Київського ВО. Нагороди: ордени Св. Станіслава 2-го ступеню, 1-го ступеню з мечами,  Св. Анни 2-го ступеню, 1-го ступеню з мечами, Св. Володимира 3-го сткпеню з мечами, 2-го ступеню з мечами.
        У 1918 служив в армії Української Держави – генерал-хорунжий, помічник начальника 5-ї піхотної дивізії в Одесі. В кінці 1918 прибув в Добровольчу армію і був призначений комендантом і начальником гарнізону в Керчі. У Російській армії генерала Врангеля перебував на початку 1920 року генералом для доручень при  начальнику військового постачання армії. Після евакуації з Криму і перебування при штабі 1-го армійського корпусу в Галліполі переїхав до Югославії і оселився в Сараєво, де служив в місцевому управлінні військового відомства. У 1934 році переїхав до Софії, де, як ветеран Визвольної війни 1877-1878, отримав невелику пенсію від Болгарського уряду. До кінця життя брав діяльну участь в житті зарубіжних військових організацій. Незважаючи на похилий вік, керував навчанням на військово-інструкторських курсах в Софії, будучи їх начальником. Помер в Софії 8 червня 1938 року. Похований на Центральному Софійському кладовищі.

91.	Шулай (Шулаїв) Михало Мусійович — полковник Армії УНР, учасник Першого Зимового походу
         Народився в 1889 році в Києві. Закінчив Одеське піхотне училище в 1910 році, вийшов підпоручиком 176-го Переволочненського піхотного полку (Чернігів). Брав участь у першій світовій війні. Останнє військове звання в армії Росії — капітан.
         Навесні 1918 року — начальник губернського штабу військового комісара Центральної Ради на Чернігівщині, влітку-навесні 1918 року — інструктор Інструкторської школи старшин, начальник гомельського відділу охорони залізниць у Лівобережній Україні. Навесні-влітку 1919 року — начальник інструкторської школи підстаршин Залізнично-технічного корпусу (пізніше 9-ї Залізничної Дивізії) Дієвої Армії УНР. Восени 1919 року начальник залоги м. Нова Ушиця. З жовтня 1919 року — очолював наступні посади: помічник начальника 5-ї Селянської Дивізії, начальник 12-ї Селянської Дивізії, начальник 5-ї Селянської Дивізії, помічник начальника Збірної Київської Дивізії.
          З квітня 1920 — командир 5-го (пізніше 4-го) Київського кінного полку Дієвої Армії УНР. Учасник Першого Зимового походу. З червня 1920 року — комендант штабу 4-ї Київської дивізії Армії УНР, з 18 серпня 1920 — помічник начальника Тилу Армії УНР. Доля після 1921 року невідома.

92.	Якименко Володимир Аристархович — сотник армії Української Держави
          Народився 25 лютого 1887 року, родженець Подільської губернії. Освіту здобув у Вінницькому міському училищі. 29 листопада 1904 року вступив до Одеського піхотного юнкерського училища. Після закінчення в 1907 році направлений підпоручником в 150-й піхотний Таманський полк. З 5 листопада 1911 року - поручник. З 9 березня 1916 року. - штабс-капітан. Брав участь в Першій світовій війні, поранений і контужений не був. З 03.12.1914г. - командир роти. 27 жовтня 1916 року переведений на службу в 2-й Кронштадтський фортечний піхотний полк. З 1917 року - ад'ютант штабу 5-ї піхотної дивізії в  Одесі. За участь у бойових діях отримав нагороди: ордени Св. Станіслава 3-го та 2-го ступенів з мечами, Св. Анни 3-го супеня з мечами та бантом, 4-го ступеня з написом «За хоробрість» та 2-го ступеня з мечами, Св. Володимира 4-го ступеня з мечами та бантом.
            Після проголошення незалежної України перебував у війську Української Держави, стояв на обліку в штаті Генерального штабу Української Держави станом на 21 листопада 1918 року. У 1919 році емігрував в Прагу (Чехословаччина), де помер в 1968 році.

93.	Ярошенко Микола  — старшина Армії УНР
         Народився 25 квітня 1896 року в Одесі.  В 1914 році закінчив Одеське реальне училище, не вказано, яке саме. В 1915 році закінчив за скороченою програмою Одеське юнкерське військове училище, після отримання першого офіцерського звання потрапив на фронт, де перебував до грудня 1917 оку. В січні 1918 року вступив до 1-го кінного гайдамацького полку, після чого перебував в Окремому гайдамацькому курені до 1919 року. Цього ж року поступив в нововідкритий Одеський сільськогосподарський інститут. Напередодні наступу більшовиків на Одесу втік до Криму, а звідти йому вдалося евакуюватись в Туреччину. В травні 1922 року подав заяву про вступ до Української господарської академії в Подєбрадах, але отримав  відмову через брак документів. 
           29 серпня 1952 року Микола Ярошенко прибув з родиною до США на кораблі «Анна Сален» як боржники, що не сплатили рахунку за переселення та за багаж. Можливо, це був старшина Армії УНР Микола Ярошенко. Подальша доля не відома. 











Сергіївське артилерійське училище
 
22 червня 1913 року відбулася урочиста закладка Головного корпусу училища, а 25 вересня в день храмового свята Святого Сергія Радонезького відбулося його урочисте відкриття . Училище було розраховане на 300 юнкерів, начальником училища призначено генерал-лейтенанта, заслуженого професора Андрія Олександровича Нілуса, який брав участь у розробці проєкту училища та його будівництві.
Перша світова війна, яка розпочалася  1914 року стала випробуванням для Одеського артилерійського училища. Терміни навчання, розраховані на 3 три роки, скоротилися до восьми місяців, а потім до шести. Фронт вимагав офіцерів-артилеристів. У серпні 1914 року почалися заняття в нарешті побудованому Головному корпусі училища. До цього навчання і проживання юнкерів проходили в тимчасових спорудах. Просторі і світлі класи, електричне освітлення, парове опалення, вентиляція - всі зручності для навчання і відпочинку.
1 грудня 1914 року відбувся перший випуск молодих офіцерів, 112 вихованців стали підпоручниками і влилися в ряди російської артилерії. На полях битв Першої світової війни сергіевці гідно представляли свій навчальний заклад. Училище випустило багатьох офіцерів, хоча йому не довелося зробити жодного нормального випуску: всі випуски офіцерів, а їх було 12, були прискореними, причому 12-й випуск навіть не закінчив прискореного курсу навчання, тому що училище було закрито більшовиками в січні 1918 року. 12 випуск було здійснено після того, як в березні 1918 року Одеса була звільнена військами УНР разом з частинами австрійського війська. Серед цих випускників був в подальшому відомий астроном Микола Стойко, який українською владою був демобілізований разом з іншими юнкерами з присвоєнням першого офіцерського звання. Це дало майбутньому хранителю часу в Паризькій обсерваторії стати професорським стипендіатом й захистити дисертацію наступного року.
В 1919 році влада в місті переходила від білої армії до більшовиків декілька разів, а на початку 1920 року червоні остаточно захопили Одесу. Перед їх приходом училище було евакуйовано за кордон, а на місці старого училища радянська влада створила нове артилерійське училище, яке з попереднім спільного майже нічого, крім будівель, не мало. 
 
1.	Безак Віктор Олександрович — український військовий діяч
  Народився 24 грудня 1880 року в родині військових-артилерстів. Загальну освіту отримав в Псковському кадетському корпусі. Закінчив Михайлівське артилерійське училище. Викладач математики Орловського Бахтіна кадетського корпусу, штабс-капітан 1905 – 1907р.р.. В січні 1909 року —  штабс-капітан гвардії запасної піхотнї батареї. Помічник інспектора класів Сергіївського артилерійського училища в Одесі (з серпня1914 року). В 1915 році присвоєно звання полковник. Нагороджений орденами Св. Анни 2-й ст. та Св. Володимира 4-й ст.
 В 1918 році служив в армії Української Держави. Помічник інспектора класів Одеської артилерійської школи. Після антигетьманського повстання та захоплення Одеси Збройними силами Півдня Росії перейшов до складу ЗСПР. В травні 1920 року емігрував до Югославії. Викладач 1-го російського кадетського корпусу (29.04.-07.07.1920). Пізніше Інспектор класів Сергіївського артилерійського училища (09.1922). Восени 1925 останній начальник Сергіївського арт. училища в Болгарії. Член Товариства Офіцерів-артилеристів Болгарії. Помер 2 травня 1955 року, похований на Центральному Софійському кладовищі. 
 
2.	Борщак Ілько (Ілля Львович, справжнє прізвище Баршак) — історик, старшина Армії УНР
          Народився 19 липня 1892 року в єврейській слободі Нагартав (перекладається як вранішні роси) Херсонської губернії (тепер смт Березнегувате Миколаївської області) в великій родині шкільного інспектораБаршака Лева Михайловича, як сам зазначав, «у православній вірі». Мати, Дора Львівна, учительська донька.
          Після здобуття початкової освіти в Березнегуватому, закінчив Херсонську гімназію. Навчався у Петербурзькому, Київському та Новоросійському (Одеському) університетах, де основним зацікавленням його було право та класична філологія. На початку літа 1914 року від Одеського університету поїхав у наукове відрядження до Західної Європи. Під час перебування у Гаазі почалася Перша світова війна. При спробі повернутися додому його схопили німці й інтернували в Касселі. Завдяки обмінові між Німеччиною та Росією, Борщак, переїхавши через Норвегію, повернувся до Російської імперії. Там його одразу відправили на фронт до Східної Пруссії. Отримавши поранення у битві під Танненберґом, лікувався у шпиталі в Каунасі. Після одужання — потрапив на навчання в Сергіївсьае артилерійське училище в Одесі. Отримавши офіцерське звання, знову опинився на австрійському, згодом на румунському фронтах.
          Після лютневих подій  - член Української ради Румунського фронту. В червні 1918 року Борщак перебирається до Києва в період існування Української держави, очолюваної Гетьманом Скоропадським. Одружився з німкенею Софією фон дер Лявніц (1891-1932), перекладачкою творів Шевченка французькою мовою. У серпні його заарештували німці і він три місяці відбув у в'язниці. Після падіння Гетьманату переймає з рук німецького генерала великий склад боєприпасів для потреб армії УНР. У січні 1919 року переходить на дипломатичну службу. У складі місії УНР оформляв документи для виїзду до  США, але за океан не потрапив. Пізніше виконує функцію секретаря української делегації на Паризькій мирній конференції 1919—1920 років. У цей час зустрічається з Вінстоном Черчілем.
           У Парижі він і залишивсядо самої смерті. Він поринув у архівні та бібліотечні пошуки у різних містах Франції, Лондоні, Відні, Лейдені, Упсалі, Стокгольмі та інших містах Європи. Сферами його наукового зацікавлення були історія України, її культури, дипломатії, суспільно-політичних рухів різних періодів в контексті зв'язків з Європою.
        Член Комітету дій, в 1923—1932 роках — співзасновник та член москвофільської Спілки українських громадян у Франції (СУГУФ), керівник гуртка українознавства та видавець тижневика СУГУФ — «Українські вісті» (1926—1929); член Ліги української культурири (1923), організатор Товариства друзів українського кіно (1926—1927), співробітник ВУАН (Київ).
          Ілько Борщак у цей період друкував свої праці також і в журналах радянської України, зустрічався в Парижі з її культурними діячами (М. Бойчуком, В. Седляром, А. Тараном, М. Хвильовим та іншими). Сталінський терор перервав ці контакти, переорієнтував переконаного москвофіла до повного несприйняття радянського режиму в Україні. В 1934 році НКВС оголосило його брата Дмитра шпигуном, а в 1937 на допиті помер батько, Дмитра відправили в концтабір, де він через два роки загинув, а сестра Клара отримала два роки таборів.
         З 1931 року Борщак робив заходи з метою викладання української мови, українознавства в Сорбонні, що йому не вдалося. Лише 1938 року його задум був реалізований в Національній школі живих східних мов у Парижі (1938—1957), де він отримав постійну роботу як засновник кафедри українознавства. Видав у Франції перший підручник української мови (1946).
          Під час Другої світової війни в роки гітлерівської окупації Франції, Борщака ув'язнено за участь у русі Опору (1940—1943). У зловісній в'язниці Santé він провів вісім місяців до звільнення у квітні 1941 року — німці планували зробити його ректором Київського університету, який так і не відкрили під час окупації Києва. Постійно перебував під пильним наглядом гестапо, переховувався. Після арешту в лютому 1943 року (як співробітника преси руху Опору, організатора української антинімецької організації) та наступного звільнення перейшов на нелегальне становище. Після закінчення війни зробив спробу повернутися в Україну, отримав радянське громадянство й паспорт. Та тривожні вісті з України про продовження терору врятували його від цього кроку і він відмовився від громадянства і повернення на Батьківщину.
          Від 1949 року — директор Архіву української еміграції у Франції, видавець наукового журналу «Україна» (1943–1953). Завдяки зусиллям І. Л. Борщака в Парижі в 1947 р. було опубліковано «Кобзар» Т. Г. Шевченка. Передмову і примітки до нього написав сам Борщак. Навесні 1958 року Борщака розбив параліч та відняло мову. 11 жовтня 1959 року український історик та дипломат помер. Незадовго до смерті Ілько Борщак передав свій особистий і науковий архів до Архіву української еміграції, що зберігається при Інституті східних мов і цивілізацій у Сорбонському університеті. 

3.	Бутрим  Яків — командир полку Дієвої армії УНР.
 Народився 22 жовтня 1895 року в селі Боромля Ахтирського повіту Харківської губернії (тепер Тростянецький район Сумської області). Закінчив Сергіївське артилерійське училище в  Одесі в 1915 році. Останнє звання у російській армії — поручник.
У 1917 році — командир батареї 30-го польового важкого артилерійського дивізіону, який у листопаді 1917 року було українізовано. У 1918 році — ад'ютант 3-го важкого гарматного полку Армії УНР та Армії Української Держави. На початку грудня 1918 року очолював важку гарматну батарею Січових стрільців Дієвої армії УНР. В січні 1919 року призначений  командиром 6-го важкого гарматного полку Січових стрільців Дієвої армії УНР, що знаходився у складі Української Галицької армії: воював спочатку проти поляків під Львовом, а згодом проти більшовиків. У листопаді 1919 року після переходу УГА на бік білогвардійців був усунутий з посади як «петлюрівець». Подальша доля невідома.

4.	Грибовський Роман Ілліч – український і російський військовий діяч
 Народився 3 листопада 1881 року, освіту здобув в Олександрівському кадетському корпусі (1899 р.). В 1902 році закінчив Костянтинівське артилерійське училище у званні підпоручник. Учасник російсько-японської війни в складі гарнізону фортеці Порт-Артур. Після закінчення війни і повернення з полону переведений в 23-у артилерійську бригаду. Отримав звання поручник. Нагороджений орденом Св. Георгія 4-й ст. за подвиг, виявлений при захисті фортеці Порт-Артур 19 грудня 1904 року, коли японці відкрили сильний зосереджений вогонь по Великому Орлиному гнізду і 4-гарматна батарея противника громила Китайську стіну, він, вступивши в командування півбатареєю, сміливо почав боротьбу з ворогом і влучними пострілами завалив амбразури ворожої батареї і змусив її замовчати а потім, бачачи обхідний рух ворога, викотив свої гпрмати на дорогу на абсолютно відкрите місце і згубним картечним вогнем 4 рази відкидав противника.В 1909 році отримав звання штабс-капітан.
 Учасник Першої світової війни в складі тієї ж артилерійської бригади. В грудні 1915 року присвоєно звання полковник. 11 січня 1916 року став командиром 1-ї батареєї 23-ї артилерійської бригади. 
У 1918 в тому ж чині в армії Української Держави гетьмана Скоропадського. Помічник командира 3-й легкої артилерійської бригади. Після падіння режиму гетьмана брав участь в Білому русі в складі ЗСПР. З лютого 1920 року командир 2-ї батареї Сергіївського артилерійського училища, з весни 1920 року командир дивізіону того ж училища. У Російській Армії - до евакуації військ Врангеля з Криму. З квітня 1922 року перебував у Болгарії, восени 1925 року - в Югославії в складі Сергіївського артилерійського училища. Помер 9 квітня 1940 року.

5.	 Глухенький Михайло  —  старшина артилерії Армії УНР
  Народився 4 листопада 1888 року в  Києві. Закінчивши 3-тю Київську чоловічу гімназію  в 1907 році, вступив на медичний факультет Київського університету Святого Володимира. Прослухавши 5 семестрів, у 1910 році перевівся на юридичний факультет. З початком Першої світової війни добровільно вступив до російського війська. Розпочав службу в 33-й артилерійській бригаді.  Як студент університету, був направлений на навчання в Сергіївське артилерійське учи¬лище в Одесі, яке закінчив 1 вересня 1915 року, після чого відбував  у 100-й артилерійську бригаду. 
 В українській армії служив у 1918 — 1920 pp.  Разом з військом був інтернований в Польщі. З 1920 року був урядовцем з особливих доручень при Голові Ради народних міністрів УНР 17 травня 1922 р. подав документи на лісовий відділ  агрономічно-лісового факультетуту Української господарської академії в Подєбрадах. У серпні того ж року попросив повер¬нути документи, бо планував виїхати до м. Тарнова в Польщі. Подальша доля невідома.

6.	Гришко Григорій –  підполковник Армії УНР, громадський діяч 
Народився 5 грудня 1893 року в селі Кам’яний Брід  Житомирського повіту Волинської губернії (тепер Хорошівського району Житомирської області).   Закінчив однокласну школу в 1904 році та двокласну школу в 1907. В 1911 році закінчив  5 класів Житомирської чоловічої гімназії. З 1913 року служив у 51-му Литовському полку, з яким і вирушив на фронт. Піс¬ля поранення в 1915 році лікувався в Сім¬ферополі, звідки переведений до артилерії 3-го запасного козачого дивізіону в Донській області. В 1917 році закінчив за скороченим курсом Сергіївське артилерійське училище в Одесі. Після революції свідомо вступив в боротьбу за українські справи. Працював у юнацькому українському гуртку при школі. Брав участь в українізації 49-го полку в Одесі, з якого був сформований 2-й Гайдамацький козацький полк.
За наказом голови військової ради полковника  Івана Луценка взявся до українізації 5-го мортирного артилерійського дивізіону. У листопаді 1917 року  обраний головою Одеської військової ради.  Головою ра ди пробув до 18 січня 1918 року, доки більшевики не зайняли Одеси. Був заарештлваний, перебував у більшовицькому полоні на яхті «Ал-маз», з якої вдалося втекти до  Києва. Оскільки Київ також був  зайнятий більшовиками, знайшов Чорноморський кіш під Бердичевом, до якого під час бою вступив до кінно-горної бата¬реї козаком. Разом із частиною наступав на Київ, тоді на Полтавщи¬ну та Крим, де був призначений на посаду молодшого старшини батареї. В листопаді 1918 року наказом отамана Запорозької дивізії сформував Окрему батарею легкої артилерії та призначений її командиром. Батарею очолював до переходу Запорозького корпусу через Румунію в 1919 році. Захворівши після здобуття Проскурова, передав козаків до 2-ї батареї Дніпровської бригади. По видужанні вступив до своєї старої частини — кінно-горного дивізіону — молодшим старшиною 1 батареї.  В тому ж році вирушив ко-мандиром кулеметної ватаги дивізіону  в Зимовий похід, за це нагороджений Залізним хрестом. В 1920 році при поверненні з Зимового походу був призначений командиром Запорозь-кої артилерійської бригади, з котрою  був інтернований поляка¬ми у листопаді 1920 року. У таборі заснував школу грамоти для козаків, де і вчителював до липня 1921 року. Відтоді завідував старшинськими курсами артилерійської бригади та читав лекції з теорії артилерії. Переклав з ро¬сійської, польської і французької мов на українську підручники з артилерії, які передав інспекторові артилерії Армії УНР. 15 липня 1922 року отримав від Запорозької дивізії дозвіл на безтермінову відпустку для продовження освіти та наприкінці грудня 1922 року виїхав до Чехословаччини. Влітку 1923 року став студентом  економічного відділу економічно-кооперативного факультету Української господарської академії в Подєбрадах. Захистив¬ши «з успіхом дуже добрим» дипломну роботу «Гроші та грошеві матеріали на Україні від стародавніх часів аж до на¬ ших днів», в квітні 1927 року отримав диплом  інженера-економіста. З листопада 1931 до 1937 року працював договірним учителем та шкільними інспектором у Карпат¬ській Україні в Ужгороді, Тячеві, Грушевому, Кричові, Углях, Довге-Броньках та в інших селах Закарпаття. Написав цікаві спогади про україн¬ський військовий рух під назвою «1917 рік в Одесі (Спомини з часів визвольних змагань)». Опублікував їх у 1930 році в кількох числах журналу «Розбудова нації». Подальша доля невідома.

7.	 Зарицький Володимир Антонович (молодший)   — сотник Армії УНР (полковник в еміграції)
Народився 21 листопада 1896 року у Кам'янці-Подільському. Закінчив Одеське Сергіївське артилерійське училиіце. Останнє звання у російській армії — підпоручик. 
З січня 1919 року — командир 3-ї батареї 4-го гарматного полку Січових стрільців Дієвої армії УНР. З вересня 1919 року — в.о. командира цього полку. В 1920 році служив у 3-й Залізній дивізії Армії УНР. В 1921 р. — командир збірної батареї 3-ї Залізної дивізії Армії УНР. З 1928 року - контрактовий офіцер польської армії у складі 2-го полку легкої артилерії. Останнє звання у польській армії — капітан. З 1950 року жив на еміграції у США. Помер 21 лютого 1982 року та похований у Чікаго.

8.	Зелінський Юрій –  хорунжий Армії УНР
  Народився 10 квітня 1898 року в селі Чадир-Лунга  Бендерського повіту Бессарабської губернії, тепер місто в Молдові. Закінчивши реальну школу, був мобілізований до російської армії. Закінчив Одеське Сергієвське артилерійське училище, в 1918 році після демобілізації вступив до Одеського політехнічного інституту. 
 В 1919 році вступив до українського війська, у складі якого 1920-го інтернований у польські табори. 19 травня 1922 pоку, перебуваючи в Каліші, подав документи на меліоративний відділ Української господарської академії в Подєбрадах. Зарахований студентом, але 11 жовтня звільнений Сенатом УГА. Подальша доля невідома.

9.	Кумшацький Володимир Іванович – підполковник Армії Української Держави
Народився 13 липня 1874 року, освіту здобув в Донському кадетському корпусі, який закінчив в 1892 році. 17 вересня того ж року поступив на військову службу. Закінчив Михайлівське артилерійське училище в 1895 році підпоручником. Випущений  в 23-у артилерійську бригаду. Поручник (07.08.1897), штабс-капітан (07.08.1901). Закінчив Михайлівську артилерійську академію в 1904 році по 1-му розряду з додатковим курсом. За відмінні успіхи в науках достроково присвоєно звання капітан. Закінчив Офіцерську артилерійську школу «успішно». Командував батареєю (1 рік). Підполковник (01.09.1909). Виконуючий обов’язки начальника Чугуївського навчального артилерійського полігону (04.08.1910-26.04.1912). Полковник (06.05.1913). Начальник артилерійського полігону Петербурзького військового округу (з 02.10.1912). Учасник Першої світової війни. 2 жовтня 1914 року був призначений в 74-у артилерійську бригаду. Пізніше командир 1-го дивізіону 55-ї артилерійської бригади (на 12.1914). На червень 1915 року завідувач артилерійською частиною штабу 2-ї армії. Виконуючий обов’язки помічника начальника артилерійського постачання армій Північного фронту (з 31.10.1915). Нагороди: ордени Св. Станіслава 2-го ступеню, Св. Володимира 4-го ступеню та Георгіївська зброя.
 У 1918 служив в армії Української Держави. Помічник начальника Одеського Сергіївського артилерійського училища (з 01.11.1918).  Учасник Білого руху в складі ЗСПР, командир дивізіону Сергіївського артилерійського училища. На 8 листопада 1919 року т.в.о. начальника того ж училища в Одесі. Евакуйований в Єгипет, викладач Донського кадетського корпусу в Ісмаїлії (Єгирет) (1921). В еміграції у Франції. Помер 18 квітня 1937 року в Парижі. Похований на кладовищі Тіе.

10.	 Нізієнко Олександр Федорович — підполковник Армії УНР.
Народився 2 вересня 1894 року в селі Підпилип'є Подільської губернії (тепер Чортківський район Хмельницька область). Закінчив 8-класне Камянець-Подільське технічне училище, Сергіївське Одеське артилерійське училище в 1914 році. З грудня 1914 року — підпоручик Осовецької фортечної артилерії. У подальшому служив у 9-й Сибірській стрілецькій артилерійській бригаді. У 1917 р. закінчив два прискорених курси Військової академії Генерального штабу, служив молодшим ад'ютантом штабу 4-го Сибірського корпусу. Під час Першої світової війни був двічі контужений, нагороджений орденом Св. Володимира 4 ступеню.
У 1918 році був зарахований до  Армії Української Держави. Під час протигетьманського повстання обійняв посаду командира 4-го кінно-гарматного полку, який перейшов на бік військ Директорії. З 20 січня 1919 року — начальник штабу подільської губернської комендатури. З 7 лютого — начальник штабу 20-ї дієвої дивізії Дієвої армії УНР. З 6 березня  — начальник відділу штабу 8-го Катеринославського Коша Дієвої армії УНР, у складі якого у квітні 1919 р був інтернований у Румунії. З 17 травня — в. о. начальника штабу 8-ї Запорізької дивізії Дієвої армії УНР. З 9 листопада — штаб-старшина для доручень командувача Дієвої армії УНР. 7 грудня 1919 року був інтернований польською владою.
З 7 лютрго 1920 року — начальник оперативної частини штабу 4-ї бригади Армії УНР. З 31 березня — начальник штабу 4-ї бригади 2-ї дивізії Арллії УНР (згодом — 7-ма стрілецька бригада 3-ї Залізної дивізії). З 25 липня 1920 року — підполковник.
У 20—30-х рр. жив на еміграції у Польщі. Під час Другої світової війни виїхав до Німеччини. Згодом емігрував до Австралії. Помер 7 квітня 1965 рокута похований у м. Водонзі (Австралія).

11.	Нілус Андрій Олександрович –  український і російський військовий діяч
Народився в родині спадкових дворян Катеринославської губернії. Початкову освіту одержав у Сімферопольській класичній гімназії. У службу вступив 30 серпня 1878 року. Закінчив 1-е військове Павлівське і Михайлівське артилерійське училища (математичне відділення) в 1881 році. Випущений підпоручником в 13-у артилерійську бригаду. В 1884 році отримав звання поручник. В 1886 році закінчив Михайлівську артилерійську академію  по 1-му розряду. В 1886 році присвоєно звання штабс-капітан. Обер-офіцер для проведення дослідів на Головному артилерійському полігоні. Капітан (1891), капітан гвардії (1896). Штаб-офіцер для проведення дослідів на Головному артилерійському полігоні. Помічник інспектора класів Михайлівського артилерійського училища. 
Штатний викладач Михайлівської артилерійської академії. В 1902 році присвоєно військове звання полковник. З 1899 року помічник інспектора класів і інспектор класів Михайлівської арт. академії і Михайлівського арт. училища. Інспектор класів Костянтинівського артилерійського училища (з 1905 р.). Одночасно екстраординарний професор Михайлівської артилерійської академії (26.04.1905 - 02.07.1909). В 1908 році отримав звання генерал-майор. Ординарний професор Михайлівській артилерійсбкої академії (02.07.1909-25.02.1914).
 Начальник Сергіївського артилерійського  училища в Одесі (з 30.03.1913). Одночасно голова тимчасової господарсько-будівельної комісії для обладнання цього ж училища (з 17.07.1912) та заслужений професор Михайлівської артилерійської академії (з 25.02.1914). Генерал-лейтенант (1913).
22 травня 1918 року А.О. Нілус обирається ректором організованого в Одесі політехнічного інституту. Першого ректора Одеського політехнічного інституту добре знали в науково‐технічних та педагогічних колах. Не могло не позначитися на виборі ректора і те, що зусиллями господарсько‐будівельної комісії, яку він очолював, у короткий термін було споруджено і стало до ладу третє в Росії (після двох столичних) артилерійське училище в Одесі. 5 травня  на бланку артилерійського училища він пише наказ про організацію тимчасової канцелярії інституту. Гостро постала проблема з приміщенням, йшли довгі пошуки, узгодження. Ще не почалися заняття, а влада вже вимагала «очистити» приміщення Сабанських казарм, де тимчасово розташовувався інститут. У Державному архіві Одеської області зберігаються численні документи за підписом A.О. Нілуса, що свідчать про його невтомну організаційну роботу: ремонт квартир викладачів на вулиці Гоголя, 6, розподіл між професорами і службовцями з великими труднощами добутих продуктів, організація обідів в їдальні для студентів, пошуки щодня 20 фунтів хліба для буфету, 10 фунтів свічок для освітлення аудиторій. Професор A.О. Нілус читав лекції на механічному факультеті, очолював опікунську Раду інституту, Раду інституту, комісію з розгляду проекту статуту центрального органу студентів.
Після проголошення Центральною Радою Унаіверсалу про створення УНР та в часи Гетьманату, перепризначений начальником Сергіївського артилерійського училища.  Після антигетьманського повстання та захоплення Одеси Збройними силами Півдня Росії перейшов до складу ЗСПР, з жовтня 1919 по січень1920 р.р. продовжував виконувати обов’язки начальника Сергіївського арттлерійського училища та викладача того ж училища. У Російській Армії до евакуації Криму. Евакуйований в Катарро (Югославія).     
Помер 		  6	 грудня	 1941	 року в Белграді, за іншими даними – у сирійському м. Хомс, а за третьою версією – у тамтешньому м. Дейр-ез-Зор. Нагороджений шістьма російськими орденами. 

12.	Панч (Панченко) Петро Йосипович— український письменник, сотник Дієвої Армії УНР
 Народився 4 липня 1891 року в місті Валках на Харківщині в родині майстра-колісника. Так повелося, що в родині всі колісникували: і дід, і батько, і дядько. Та й взагалі, всі члени сім'ї (мама, батько, п'ятеро дітей) долучались до загальної справи.
З п'ятнадцяти років, після двокласної школи, Петро пішов працювати. Спершу служив у Народному домі, переписував папери і розносив пакети, а згодом — писарчуком в агента земського страхування. Сімнадцятирічним юнаком Панченко залишає рідну домівку та їде до Харкова шукати долі. Тут його взяли на посаду писарчука до канцелярії Інституту шляхетних дівчат. Він відвідує загальноосвітні курси, дуже багато читає. Проте згодом залишає місто і вступає до Полтавського землемірного училища, одразу після закінчення якого у 1915 році його мобілізовано в армію. Навчається на прискорених ( 8-місячних) курсах в Одеському артилерійському Сергіївському училищі, отримує офіцерське звання прапорщика артилерії та опиняється на фронті Першої світової війни, хоча сподівався, що поки скінчить училище, буде вже по війні. Після закінчення училища одружується з Тетяною Петрівною Собеською, з якою познайомився влітку 1915-го і просив її руки, а вже на другий день після вінчання прапорщик Панченко відбув в армію.
Він потрапив у Царське Село, де саме формувалася ТАОН (рос. «тяжелая артиллерия особого назначения») - російська далекобійна артилерія для стрільби на великі відстані й ураження прихованих цілей. . У квітні 1916-го у Царському Селі було сформовано 2-й запасний артилерійський важкий полк, озброєний важкими гарматами найновіших систем. У січні 1917-го на його основі створили 1-й окремий позиційний артилерійський дивізіон батарей «Л», який увійшов до складу 202-ї артилерійської бригади ТАОН. У такій батареї, яка складалася з двох англійських 305-міліметрових гаубиць системи «Вікерс», і служив поручник Петро Панченко.
 Навесні артилерійську бригаду, у якій був Петро Панченко, відправили в Тернопіль на Південно-Західний фронт, що розвалювався на очах. Влітку почався наступ під командуванням головнокомандувача Керенського - останній наступ російського війська в Першій світовій війні - провалився через катастрофічне падіння дисципліни в армії. Німці перейшли в наступ, і артилеристи втратили всі свої славнозвісні гармати «Вікерс», точніше, мусили висадити їх у повітря, щоб не дісталися ворогу. 
Розбитий дивізіон відтягнули в тил у Конотоп для нового формування. Солдати розташувалися в бараках, а офіцери оселилися в місті. Якось уранці казарми взяли в облогу гайдамаки з «Куреня смерті», ще й навели на них два кулемети. Командирам залишили шаблі й револьвери, а батарею козацький сотник наказав розформувати. Панченко зірвав із шинелі золоті погони і поїхав до батьків у Валки.
Поки Панченко шукав у Харкові, де тимчасово встановилася радянська влада, роботу за фахом, додому прийшла воїнська повістка - його призивали як офіцера до гетьманського війська. Та він бачив, як у Харкові військкомати брали на облік колишніх офіцерів і були з ними не дуже люб'язні, а за неявку на мобілізацію гетьманці суворо карали. Він подер повістку і, коли на ближній станції зупинився ешелон, пристав до Запорізького корпусу полковника Петра Болбочана, який одним із перших перейшов на бік Директорії і був основною силою в антигетьманському повстанні.
Ешелон ішов на Київ, та поки їхав, Скоропадського скинули і встановила владу Директорія. Тепер Панченко боровся з поляками, більшовиками і денікінцями. Відступаючи разом з армією УНР, він опинився біля Могилева-Подільського - за Дністром уже лежала Молдавія чи то пак Румунія. А вдома на нього чекали дружина і маленька донечка...
У січні 1920 року під час Першого Зимового походу частина вояків УНР, серед них і Петро Панченко, перейшли на бік Червоної армії отамана Омеляна Волоха. Незабаром їх розформували і влили в Робітничо-Селянську Червону армію. Панченко став командиром 180-го легкого артилерійського дивізіону у складі 60-ї стрілецької дивізії. В автобіографії 1923-го він ще дозволив собі написати: «Присягав перед гарматами п'ять разів на різних мовах, а коли в січні 1920 року згадав про це, стало стидно і я «почервонів». Восени 1921-го Панченка демобілізували.
1921 працював у Валках землеміром. 1922 почав друкуватися. Співробітник редакцій журналів «Червоний шлях» і «Радянська література» (до 1938). Належав до літературної організації «Плуг», Вільної академії пролетарської літератури, Всеукраїнської спілки пролетарських письменників. Член Всесоюзного правління Спілки письменників СРСР. Делегат Всесвітнього конгресу на захист культури (Париж, 1935). В 1939–1940 роках очолював організаційний комітет Спілки письменників СРСР у Львові. Під час Другої світової  війни в 1941–1945 роках – відповідальний редактор радіостанції «Радянська Україна», член Всеслов'янського антифашистського комітету. 1949–1953 – голова Харківської організації Спілки письменників України, 1966–1969 – секретар правління Спілки письменників України. Лауреат Державної премії УРСР імені Тараса Шевченка (1965 р.). Помер 1 грудня 1978 року в  Києві. Похований на Байковому цвинтарі.

13.	Прокопович Михайло  Матвійович – хорунжий Армії УНР 
      Народився 9 листопада 1890 року в містечку Ольгопіль Подільської     губернії   (тепер    село Ольгопіль Чечельницького району на Вінничині) в родині урядовця. З 1904 по 1913 р.р. навчався в Немирівській гімназії. Після закінчення якої вступив в університет Святого Володимирв в Києві на юридичний факультет. В 1916 році мобілізований до російського війська, потрапив на службу до 4-го запасного артилерійського дивізіону в Харків. Звідти вступив до Сергіївського артилерійського училаща в Одесі, пройшов скорочений курс підготовки і вже у липні отримавши молодший офіцерський чин продовжив військову службу в 2-му дивізіоні 1-ї артилерійської бригаді в місті Гатчина під Петроградом. Перед самим жовтневим переворотом демобілізований і приїхав додому на лікування.
         Українською владою звільнений у запас, в 1918 році відновив навчання в Київському університеті, невдовзі одружився. На початку 1920 року захворів на тиф, після лікування знрву повернувся додому на вінничиу, але не надовго. Залишив дружину Вікторію і разом з відступаючими українськими і польськими частинами в червні 1920 року  пішов на захід, до Польщі.
          В липні того ж року був зарахований до Армій УНР, працював при штабі Дієвої Армії. Інтернований у табір Стшалкова.  В 1923 році був прийнятий на хіміко-технологічне відділення  інженерного факультету Української господарської академії  в Подєбрадах. 23 червня захистив диплом про закінчення  академії «з  успіхом дуже добрим», подальша доля невідома.

14.	Цибуляк Дмитро  Гнатович  —  старшина Армії УНР, інженер-лісівник
  Народився 26 дистопада 1895 року в селі Яланець Ямпільського повіту подільської губернії (тепер Томашпільський район Вінницька область) в родині Гната та Домни Цибуляків. В квітні 1915 року закінчив Барське реальне училище і за конкурсом атестантів вже у травні того ж року поступив до Сергіївського артилерійського училища в Одесі, яке закінчив по скороченій програмі в грудні 1915 року. Отримав призначення в дивізіон важкої артилерії Діючої Армії. В липні 1917 року з частиною потрапив до Глухова на Чергігівщині для відпочинку та переформування.
  Брав участь в українізації українських частин, в грудні 1917 року вступив у збройну боротьбу з більшовиками, яку довелося вести до листопада 1920 року.  Далі разом з військом перейшов польський кордон і був інтернований в місті Каліш. 
  В червні 1924 року переїхав до Чехословаччини, де поступив на гідротехнічне відділення інженерного факультету  Української господарської академії  в Подєбрадах. В липні 1929 року захистив дипломну роботу «Використання водної енергії з плавебним ступенем на Влтаві коло Праги» з «успіхом дуже добрим». Після закінчення академії працював за фахом у різних лісництвах в Болгарії. Одружився з Олександрою Бербесінською з Гайсина. Подальша доля невідома.

15.	Шевченко Володимир  Якович  —  підполковник Армії УНР
Народився 15 липня 1897 року в селі Пісочне під Харковом в родині Якова Дмитровича та Олександри Микитівни (в дівоцтві Басенко). Закінчив   2-гу Харківську чоловічу гімназію в 1916 році, поступив на фізико-математичний факультет Харківського університету, але на початку жовтня мобілізований до російського війська. Потрапив до студентського батальйону в Царицин, а в грудні вступив до Сергіївського артилерійського училища в Одесі, яке закінчив 1 липня 1917 року. Брав участь в українській мніфестації 16 березня в Одесі. Після закінчення училища потрапив нв Південно-Західний фронт, де пробув до 21 січня 1918 року.  Останнє звання у російській армії — прапорщик.
Наприкінці січня прибув до Києва і 28 числа вступив до 72 Окремого ливізіону важкої артилерії. При розформування полку відправився додому з  метою продовження навчання в Харківському університеті, а в грудні 1918 року вступив до військ Директорії для боротьби з більшовиками. Учасник літнього походу 1919 року на київ Станом на 6 червня 1920 р. — командир кінного полку Гайсинсько-Брацлавської бригади отамана Волинця. З 23 жовтня 1920року  перебував на посаді т.в.о. командира 3-ї легкої кінної батареї 9-го артилерійського куреня 3-ї Залізної дивізії Армії УНР.  Разом з військом був інтернований на території Польщі у Вадовицях та Квліші. 28 червня 1922 року закінчив Академічні курси Генерального штабу Армії УНР.
З 1923 року жив на еміграції у Чехословаччині. З кінця 1929 року очолював «сектор досліджень» Генерального штабу Військового міністерства УНР в екзилі, що збирав інформацію про становище в Радянському Союзі. Був членом центрального союзу українського студентства (ЦЕСУС), брав участь в роботв 2 з’їзду  ЦЕСУС в Подєбрадах в липні 1924 року. Вступив на агрономічне відділення агрономічно-лісного факультету Української господарської академії , де познайомився з відомим українським політичним діячем Євгеном Чикаленком і став для нього опорою та підтримкою в складний для Чикаленка період життя. .
У 1930 році,  закінчивши академію «з успіхом дуже добрим»  виїхав до Польщі, де підполковник В.Я. Шевченко у канцелярії польського Генерального Штабу, а в 1934 році очолив розвідувальний сектор «наступ» спецслужби УНР. У вересні 1939 року разом з Державним центром УНР векзилі виїхав до Румунії, але через наступ Червоної армії делегація повернуляся до Варшави. В  1944 році виїхав до Німеччини, а звідти емігрував до США.  Помер 16 липня (за американським часом) 1966 року та похований на цвинтарі міста Іст-Чикаго, штат Індіана,  США.

16.	 Якерсон Семен  Самійлович  -  сотник армії УНР  
Народився 30 листопада   1897  року в Вінниці. Походив  з  єврейської  міщанської родини , батько — Самуїл Якерсон, за освітою технік, мати — Лія Якерсон, була родом з Немирова. З 1908 до 1914 року навчався у Вінницькій комерційній школі, та закінчив комерційне училище Фейга в Одесі в 1915 році. В листопаді 1917 року закінчив Одеське Сергіївське артилерійське училище, вийшов прапорщиком до Одеської гайдамацької бригади військ Центральної Ради. Брав участь в боях з більшовиками в січні 1918 року, з 9 травня до 6 листопада служив в управлінні Уманського повітового військового начальника. 
З 17 листопада  1918 служив у 1-му дієвому полку ім. В. Винниченка  Дієвої армії УНР.  23 січня 1919 року був поранений у бою під Дубровицею, після лікування повернувся до свого полку, з рештками якого 24 травня влився до 8-го Чорноморського полку 3-ї (згодом — Залізної) дивізії Дієвої армії УНР. 18 липня 1919 був поранений у бою під  Комаргородом. Після одужання з 24 вересня 1919 по 5 березня 1920 року служив у Корпусі кордонної охорони УНР помічником командира загону. Згодом обіймав посаду скарбника Подільської бригади. 15 березня 1920 року Семену Якерсону присвоюєно військове звання сотник. 
Під час спільного українсько-польського наступу на Київ, у травні-липні 1920 року, Семен Якерсон командир Технічної сотні у 6-му запасному гарматному курені та гарматному курені 1-ї Кулементної дивізії Армії УНР.
Семен Якерсон командував Технічною сотнею бронепотяга «На Україну»  з 2 по 11 вересня  1920  року. М. Скидан у своїх спогадах «Шлях 1-го Галицького Корпусу в поході на Київ» так розповідав про сотника Янкерсона та його життєве кредо: На одній з вулиць Бердичева, випадково зустрів в уніформі українського старшини, свого давнього знайомого жида Янкерсона, пізніше студента Української Господарської Академії в Подєбрадах, а тепер інженера. Перед цим він був ранений, чи контужений. Ходив він по Бердичеві,  як та біла ворона. Переказує мені, що всі дуже дивуються, як він може служити в Української Армії, коли вона робить погроми. Що він на їхнє здивованнє відповідає всім однаково, а саме радить іти в Армію і воювати за Україну, тоді про погроми вони не почують.  
 У 1920-х рр. жив на еміграції у Польській республіці. У 1927 р. закінчив гідротехнічний відділ  Української господарської академії в Подєбрадах, потому працював інженером у Празі. Під час Другої світової війни потрапив у нацистський концтабір  Терезієн- штадт, проте зміг вижити. Помер 27 березня 1951 року у місті Прага.
Український поет Леонід Полтава присвятив сотнику Якерсону поему. В епіграф поет помістив такі слова: «Про жида С.Якерсона — сотника Армії УНР. Написана під враженням розповіді в Нью-Йорку поета і есеїста Євгена Маланюка — старшини армії УНР».
Яв чи сон? — 
Якерсон!.. 
Якерсон — Наполеон… 
Хто ж то буде утікати 
В теплі хати, у халати, 
У жилети, у щиблети, 
В славу давньої пори — 
В шабісові вечори? 
Може й буде… може й сон… — 
Та не Сьома Якерсон.


Одеський кадетський корпус

Одеський кадетський корпус створений 16 квітня 1899 року за височайшим повелінням царя Миколи II.  Першим директором корпусу призначено генерал-майора М.Є. Дерюгіна. В перщі роки свого існування корпус розміщався в Сабанських казармах на Канатній вулиці, а в 1905 році закінчено будівництво будівель корпусу на 4-й станції Великого Фонтана. На перший навчальний рік в кадетському корпусі навчалося 68 кадетів, а вже в 1913 році за результатами інспекції Головного управління військово-навчальниых закладів було виявлено 607 кадетів за списками. Протягом 1906—1915 років корпус очолював генерал-майор М.О. Радкевич.
Після лютневої революції кадети зберегли вірність царського уряду. У травні 1917 вони відмовилися прийти на парад на честь приїзду військового міністра Гучкова і спалили видані їм червоні прапори. Це викликало скандал - ліві газети називали корпус «осиним гніздом контрреволюції», а кадетів - «вовченятами» і «жандармськими паничами».
31 серпня 1917 корпус, як і всі кадетські корпуси колишньої Російської імперії був перейменований в Гімназію військового відомства. В кінці серпня - початку вересня 1917 року корпус був евакуйований з Одеси в Ростов-на-Дону, а в середині вересня - в Новочеркаськ.
В середині листопада частина кадетів, яка повернулася в Одесу, була зібрана в будівлі Єпархіального жіночого училища. Заклад не мав офіційної назви, але керував ним колишній директор, полковник Бернацький. Навесні 1918 року корпус був відроджений як гетьманський, в зв'язку з чим йому були повернуті будівлі. Ранньою весною 1919 року війська Антанти почали готуватися до евакуації з Одеси, в зв'язку з чим було вирішено евакуювати корпус в Туапсе.  У жовтні 1919 року корпус знову повернувся до Одеси морем на допоміжному крейсері «Цесаревич Георгій».
25 січня 1920 року  особовий склад Одеського корпусу налічував до 900 кадетів. Приблизно 126 вихованців і 20 осіб персоналу були евакуйовані морем до Сербії, де вони увійшли до складу створеного там Першого Російського кадетського корпусу. З тих кадетів, що залишилися, близько півсотні кадетам разом зі з’єднанням генерала Бредова вдалося пробитися ло Румунії й звідти потрапити до Бєлграда і влитися до Першого Російського кадетського корпусу, а решта вихованців корпусу, в основному молодшого віку розсіялися. Серед відомих випускників кадетського корпусу хочеться назвати радянського вченого-конструктора Д.Д. Максутова та польського генерала дивізії Костянтина Плісовського, керівника оборони Брестської фортеці в 1939 році, розстріляного більшовиками в 1940 році.

 

Головна будівля Одеського кадетського корпусу,
тепер Військова академія (м. Одеса)

1.	Бендер Леонід Петрович — сотник армії Української Держави
              Народився в 1891 році в  Миколаєві. Освіту здобув в Одеському кадетському корпусі, який закінчив в 1909 році. В 1911 році закінчив Павлівське військове училище. Офіцер 1-го Гренадерського Катеринославського полку. Учасник Першої світової війни. Закінчив курси Миколаївської військової академії (1-ї черги; 1917 р.). Штабс-капітан. Виконував обов’язки старшого ад'ютанта штабу 1-ї Гренадерської дивізії.
        Після проголошення незалежної України перебував в армії УНР та Української Держави. Після антигетьманського перевороту перейшов до Збройних Сил Півдня Росії. Завідував розвідкою штабу Марківського дивізіі. Начальник розвідувального відділу штабу козачого корпусу. Штабс-капітан (капітан). В еміграції в Канаді. Помер в Торонто 21 лютого 1984 року. Дружина - дворянка,  Інна Олександрівна Гордова.

2.	Бернацький Володимир Олександрович — полковник, директор Одеського кадетського корпусу
Народився 29 травня 1879 року в Москві. У службу вступив в 1896 році після закінчення Нижегородського кадетського корпусу. У 1899 році після закінчення Костянтинівського артилерійського училища по I розряду в званні підпоручника випущений в 35-у артилерійську бригаду. У 1901 році отримав звання поручника, в 1905 році в штабс-капітани.
У 1906 році після закінчення Олександрівської військово-юридичної академії по I розряду за відмінні успіхи в науках достроково присвоєно звання капітан з призначенням в.о. офіцера-вихователя Симбірського кадетського корпусу. З 1908 року офіцер-вихователь Першого кадетського корпусу. З 1909 року в.о. завідувача судовою частиною Головного управління військово-навчальних закладів. У 1912 році за відмінність по службі проведений в підполковники із затвердженням на посаді. У 1915 році за відмінність по службі отримав  чин полковника. З 1916 року інспектор класів, з 1917 року директор Одеського кадетського корпусу.
Після жовтневого перевороту з квітня 1918 року перебував в Армії Української Держави, його було затверджено директором гетьманського кадетського корпусу й доручено відновити навчання з вихованцями, які залишилися в Одесі після переведення корпусу на Дон в 1917 році. Коли місто захопили війська Антанти, залишився з вихованцями в  Одесі і  в складі ЗСПР — продовжував виконувати обов'язки директора корпусу. У 1920 році після евакуації білої армії та частини вихованців корпусу, залишився в Одесі з більшою частиною кадетів молодшого віку.  Прийнятий на службу до Червоноїй Армії завідувачем навчальної частини Одеської технічної школи. З 1924 року співробітник Осоавіахіма. У 1931 році заарештований у Справі «Весна», звинувачувався в керівництві контрреволюційною діяльністю, шкідництві, підготовці збройного повстання, зв'язках з українськими націоналістами. Розстріляний 30 квітня 1931 року в Одесі.

3.	Закржевський Василь Іванович — український військовий інженер і педагог, генерал-майор
Народився 29 грудня 1865 року в містечку  Кобеляки, Полтавської губернії. В 1886 році поступив на військову службу після закінчення Полтавської чоловічої гімназії та  фізико-математичного факультету Московського університету. У 1887 році після закінчення офіцерських курсів при Олексіївському військовому училищі  випущений в      10-й саперний батальйон підпоручником. У 1891 році отримав звання поручника після закінчення офіцерських класів офіцерською електротехнічної школи.
З 1893 старший офіцер Новогеоргіївської фортечної саперної роти. З 1896 року завідувач електротехнічної лабораторії і керівник практичних занять з електротехніки офіцерською електротехнічної школі. У 1899 році отримав звання штабс-капітани, в 1900 році в капітани.
З 1904 року призначений офіцером-вихователем і викладачем фізики і механіки Одеського кадетського корпусу продовжуючи перебувати при цьому в офіцерською електротехнічної школі. У 1906 році отримав звання підполковника з призначенням завідувачем електростанцією і командиром 1-ї Кавказької іскровий роти. У 1910 році отримав чин полковника. З 1913 року командир 4-ї окремої іскровий роти. З 1914 року учасник Першої світової війни, на чолі своєї роти. З 1916 року завідувач радіотелеграфом Південно-Західного фронту. 2 квітня 1917 за відзнаку по службі отримав звання генерал-майори. Нагороджений орденами св. Анни Св. Анни 3-го  та 2-го ступенів, Св. Володимира 4-го та 3-го ступенів.
Після жовтневого перевороту в Росії  30 грудня 1917 року вступив до війська УНР - інспектор радіочастин Українського фронту. З 1918 року інспектор радіочастин, начальник електротехнічного відділу Головного інженерного управління і член Комісії з організації постійних військових шкіл і академій армії Української держави. З 1919 року начальник Головного інженерного управління УНР. З 1920 року в еміграції в Болгарії. Помер 17 грудня 1925 в Шипці

4.	Малявський Борис Миколайович — поручник Армії УНР
   Народився 25 вересня 1890 року в Одесі, в сім'ї військового,   капітана армійської піхоти Малявського Миколи Семеновича і дворянки Малявської Марії Борисівни, уродженки Московської губернії, батько походив з польсько-литовсько-білоруської шляхти - роду Малявських. Мешкав з батьками на вулиці Зовнішня (тепер Старопортофранківська), будинок № 44. Потомствений одесит в четвертому поколінні, мав  брата і 3-х сестер.
Загальну середню освіту отримав в Одеському кадетському корпусі, який закінчив в липні 1909 року і був випущений в Павлівське військове училище, зі штаб-квартирою в місті Санкт-Петербург, яке закінчив 1911 року по першому розряду. Випущений зі звання підпоручника, направлений на посаду молодшого офіцера в 1-ю роту 16-го стрілецького полку в Одесу. В липні 1914 року проживав з батьками на вулиці Пушкінській, №74.
Учасник бойових дій 1-ої Світової війни, в період 1914 - 1918 років. Служив і воював підпоручик в складі свого полку, в Галичині на Південно-Західному фронті, в Румунії і Бессарабії на Румунському фронті.
12-го серпня 1914 року, в Галичині, поранений біля села Бертники, але залишився в строю, після евакуйований на лікування в бригадний польовий рухомий госпіталь. 15 вересня був важко поранений і евакуйований  в тиловий госпіталь. Був нагороджений орденом Св. Володимира 4-го ступеня, з мечами і бантом.
З 24-го липня 1915 року, відряджений до Одеського військового училища, для проведення практичних занять з юнкерами і штатними викладачами училища, і призначений виконуючим обов'язки молодшого офіцера училища, понад штату. В березні 1917 року став  штатними викладачами училища та був нагороджений орденом Св. Станіслава 2-го ступеня.
На початок 1918 року поручник Малявський Борис Миколайович почав службу в Армії УНР, в травні - курсовий офіцер Одеського піхотного училища. Учасник бойових дій. Служив і воював в складі військових частин армії УНР і гетьманської армії Української Держави, в білогвардійських частинах Добровольчої армії. Воював під Одесою, в місті Одесі, на півдні України, в Північній Таврії і в Криму.
8-го листопада 1919 року одружився з дворянкою, Надією Дмітрієвною Дефт. До грудня 1919 року проживав з дружиною в Одесі. У грудні  був евакуйований. В еміграції Борис Малявський, разом з сім'єю, проживав і працював в місті Нові Сад і столиці Королівства Югославія - місті Белграді. Помер Малявський Борис Миколайович, будучи в еміграції, в Югославії після 1922 року.

5.	Омелянович - Павленко    Миха́йло Володи́мирович — генерал-полковник       Армії УНР 
         Народився 8 грудня 1878 року у Тифлісі у дворянській родині.Батько Володимир Омелянович Павленко — генерал від артилерії, син Омеляна Павленка — сотника Задунайського  козацтва. Мати походила з роду  грузинських  князів  Русієвих-Курцебашвілі. Закінчив Омський  кадетський корпус,   Павлівське  військове училище.
 В чині  підпоручника  1900 року почав службу у лейб-гвардійському Волинському полку, що дислокувався у Варшаві. Під час російсько-японської війни брав участь у боях під  Мукденом,  Цзаарну,  Баотайцзи. Отримав  контузію й був змушений повернутися до Варшави. У 1905 році написав посібник для старшин, якого підписував «Омелянович-Павленко». Таке було своєрідне пошанування пам'яті діда-козака.  1910 року закінчив Академію Генерального штабу.
        Початок Першої світової війни капітан Михайло Омелянович-Павленко зустрів як командир роти Лейб-гвардії Волинського полку. Разом з полком брав участь у боях під містами  Ловеч та Турек. Бився відмінно: за бій на переправі у Гурі Кальварії командир першого  батальйону  волинців отримав орден Св. Володимира 3 ступеня, а в листопаді 1914 р., піднявши своїх солдатів у багнетну атаку в районі Лодзь — Торуні, Омелянович-Павленко «заробив» поранення і офіцерський орден Св. Георгія 4 ступеню. Поранення в плече, яке отримав Омелянович-Павленко 1 листопада у цьому бою виявилося важким (проблеми з рукою далися взнаки все життя). Переніс операцію, довго лікувався у шпиталі. Після боїв у Польщі  підвищили до звання полковника та призначили черговим штаб-офіцером  штабу 2-го Гвардійського корпусу. Він повернувся на фронт, але під час боїв на річці Стохід навесні-влітку 1916 р. захворів на тиф і був евакуйований. Перенесена хвороба допоможе йому через три роки, коли українська армія згоратиме від епідемії, організм Михайла вже матиме імунітет. Одужавши, Омелянович-Павленко перейшов на військово-педагогічну роботу з листопада 1916 року — начальником                  2-ї Одеської  школи  прапорщиків. На цій посаді і застала полковника Михайла Омеляновича-Павленка Лютнева революція 1917 року.
         На початку травня  він очолив українську військову маніфестацію. Відтоді й до кінця життя Михайло Омелянович-Павленко, який народився й виріс поза межами України і не знав української мови, щиро й назавжди пов'язав свою долю з Україною.  У червні 1917 року ще ненадовго відряджений на фронт, але вже восени він — начальник військової залоги  Катеринослава. Тут він став одним з організаторів Вільного козацтва — добровільної національної мілітарної організації, а також Катеринославського гайдамацького куреня — частини, сформованої з військово-службовців українців російської армії.
         Наприкінці 1917 року полковник Омелянович-Павленко прибув у розпорядження Військового міністерства  Центральної  Ради. Там він одержав призначення на посаду військового представника Центральної Ради при штабі Одеського військового округу. А незабаром обійняв посаду члена комісії з демобілізації Румунського фронту російської армії.
        У часи Гетьманату був підвищений до звання  генерал-хорунжого  і призначений у Полтаву на посаду начальника 11-ї пішої дивізії. Щоправда, дивізією це з'єднання звалось умовно, радше то було ядро, з якого мала розгорнутися власне дивізія, бо замість 10 000 вояків генералові підпорядковувалося трохи понад 200 старшин та підстаршин. Однак згодом внаслідок інтриг, звичних для оточення П. Скоропадського, Омеляновича-Павленка усунули від керівництва дивізією, й він зайнявся формуванням Вільного козацтва на Катеринославщині.
            Коли наприкінці 1918 року вибухнуло антигетьманське повстан-ня, не бажаючи брати участі в протистоянні між Павлом Скоропадським та  Директорією УНР, виїхав до ЗУНР і 10 грудня 1918 року очолив Галицьку армію. Кінцем квітня — початком травня 1919 року Головнокомандувач Галицької армії М. Омелянович-Павленко та начальник штабу Віктор Курманович подали рапорти про свою відставку, одначе Президент ЗУНР    Петрушевич її не прийняв. На службі ЗУНР перебував до 7 червня 1919  року, коли Галицька армія, потерпаючи в протистоянні з польськими частинами від нестачі озброєння й медикаментів, відійшла до Збруча — на кордон зі Східною Україною. Генерал повернувся в розпорядження штабу Дієвої армії УНР.
        Об'єднані Галицька та Дієва армія УНР у липні 1919 року почали спільний похід на Київ —Одесу. Зламавши спротив більшовицьких формувань, українські війська швидко досягли столиці, де зустрілися зі ще однією російською армією — білогвардійцями генерала А. Денікіна, які, проте, не відважилися вступати у відкритий конфлікт. 8 вересня 1919 року він став командувачем Запорізької групи — одного з найкращих з'єднань Дієвої армії УНР, на чолі якого вже невдовзі почав боротьбу з білогвардійцями.
        29 вересня 1919 р. призначений командиром Запорізького корпусу, а на початку грудня — командувачем Армії УНР. Восени 1919 року внаслідок політичних та військових помилок українського керівництва Галицька армія та Дієва армія УНР були змушені вступити у війну на кілька фронтів: проти червоних, білогвардійців та нейтрально-ворожих поляків. На додачу до всього спалахнула епідемія тифу, а уряди Антанти відмовилися пропускати до УНР закуплені за кордоном ліки. Українські війська швидко танули. За таких умов Галицька армія пішла на мирну угоду з білогвардійцями, а Дієва армія УНР опинилася в так званому  «трикутнику смерті»  — на невеличкому клаптику території поблизу містечок Чуднів та Любар. Василь Тютюнник, тоді — командувач Дієвої армії УНР, уже тяжко хворий на тиф, запропонував переформувати Дієву армію УНР у партизанські з'єднання й пройти ними рейдом по українській території, зайнятій білими та червоними військами, а навесні підняти повстання. В. Тютюнника активно підтримав М. Омелянович-Павленко, котрий, як старший за званням, зважаючи на хворобу В. Тютюнника, перебрав посаду  командарма Армії УНР.
        Зимовий похід (як згодом його стали називати в історичних документах) почався 6 грудня 1919 року. Близько 5 тисяч бійців Армії УНР, долаючи спротив білих військ, прорвали фронт та вирушили до столиці. Діставшись до Київщини, Армія УНР змогла відпочити, одягнутись і позбутися наслідків епідемії — вояки були готові до подальшої боротьби. З лютого 1920 року почалися бої з червоними, що на той час уже витіснили білогвардійців. Армія УНР, яка на чолі з Омеляновичем-Павленком за шість місяців Зимового походу пройшла 2500 км, 6 травня 1920 року перетнула лінію радянських військ і з'єдналася з польсько-українським фронтом. Зважаючи на велику популярність генерала, Головний отаман С. Петлюра залишив його на посаді командувача Армії УНР, до складу якої ввійшли тепер не лише частини партизанського рейду, а й новостворені українські війська. З'єднання УНР зайняли крайній правий фланг спільного польсько-українського фронту — в районі Кам'янця-Подільського. Деякий час боротьба з червоними йшла успішно: союзникам навіть вдалося відбити Київ і в травні 1920 року пройти урочистим парадом по Хрещатику. 31 травня 1920 року Омелянович-Павленко був підвище-ний до звання Генерал-поручника.
         Рятуючи ситуацію, радянське командування перекинуло в Україну 1-шу Кінну армію  Будьонного, під навалою якої українські й польські війська відступили аж до Замостя.Польща була знекровлена й у жовтні 1920 року уклала з Радянською Росією перемир'я. Армія УНР фактично залишилася наодинці проти всіх радянських військ. Термін перемир'я сплив у ніч проти 11 листопада — й одразу по тому почалася гарматна канонада й наступ радянських військ. Одинадцять днів точилася запекла боротьба Армії УНР під проводом Михайла Омеляновича-Павленка з більшовиками. Але, зважаючи на значну перевагу ворога в силах, українські війська 21 листопада 1920 року відступили на польську територію. Армію УНР інтернували на польській території та роззброїли.
         Наприкінці 1921 року генерал Омелянович-Павленко, на вимогу уряду Польщі,  виїхав до Праги. Тут, в еміграції, він написав кілька книжок спогадів та військово-теоретичних посібників: «Українсько-польська війна 1918—1919 рр.» (1929), «Зимовий похід» (1934) і спогадів «На Україні» (1930). 
          З початком Другої світової війни виникли сподівання на реалізацію українського державного проекту за підтримки Німеччини — ворога СРСР. 29 червня 1941 року М.Омелянович-Павленко взяв участь у з'їзді комбатантських організацій, скликаному в Кракові силами ОУН. Було створено Воєнно-історичну раду (фактично — генеральний штаб), а також Генеральну раду комбатантів, яку генерал і очолив. Ця рада ввійшла у зв'язок із керівництвом нацистської Німеччини з пропозицією створити українські збройні сили. На щастя, українські емігранти досить швидко розібралися, з ким мають справу, та й самі німці відмовилися від «українського проекту». Згодом, коли почали формувати 14-ту дивізію військ СС «Галичина», Омелянович-Павленко хоч і підтримував тісні стосунки з її добровольцями, але участі в комплектуванні з'єднання не брав.
          З 1942 по 1944 роки  М. Омелянович-Павленко очолював  Українське Вільне Козацтво.  Коли радянські війська вступили на територію Східної Європи, генерал виїхав із Чехословаччини до Західної Німеччини. Тут, в умовах загальної руїни, він почав збирати навколо себе всіх ветеранів і симпатиків УНР. 16 листопада 1945 року стараннями М. Омеляновича-Павленка та його товаришів створено Спілку українських вояків (СУВ) — ветеранську  органі-зацію, що мала на меті згуртувати українських ветеранів, які опинилися на територіях поза радян-ською окупацією. Фактично аж до кінця 1970-х років спілка була найвпливовішою українською організацією еміграції.
          У 1945 році переїхав до  Берліна, посів пост міністра військових справ Уряду УНР в екзилі. У 1947 р. був підвищений до звання генерал-полковник. У  1950  році  переїздить до Франції, де він иомер 29 травня 1952 року у Парижі, похований на кладовищі Пер-Лашез.

6.	Яковенко Ераст   Якович  — сотник Армії УНР,  громадський діяч
         Народиася 22 жовтня 1898 року в містечку Новоград-Волинський Волинської губернії (тепер Житомирська область) в сім’ї військового, капітана Вологодського полку Яковенка Якова Степановича та матері Ольги. В 1916 році закінчив Одеське кадетське училище й одразу поступив до Одеського Сергіївського артилерійського училища, яке закінчив з військовим званням прапорщик на початку 1917 року. Потрапив до артилерійської бригади в Царському Селі біля Петербурга. 
        З початком революції 1917 року взяв участь в українізації своєї батареї. На початку 1918 року привозить своїх гармашів в Дарницю біля Києва, де стояла Бригада важкої артилерії на чолі з генералом С. Дельвігом. Передавши команду. Відїздить до Чернігова, де на той час проживала мати і отримує там посаду в комендатурі міста, пізніше був призначений старшиною до 9-го полку важкої артилерії. На початку 1919 року був переведений до 2 артилерійського полку Січових стрільців. Далі служив в УГА в 4-й Золочівській бригаді на Галичині. Разом з військом УГА довелося «послужити» в червоній армії. Врешті, йому пощастило вирватись з більшовицьких «обіймів» і дістатись до Дієвої Армії УНР. При відступі в жовтні разом з українським військом опинився в Румунії, був інтерно-ваний в таборі  Орадеа-Маре до літа 1922 року.
         Влітку 1922 року потрапив до Чехословаччини і поступив на хіміко-технологічне відділення інженерного факультету Української господарської академії в Подєбрадах, яку закінчив в жовтні 1927 року Дипломну роботу  захистив «з успіхом дуже добрим». Після закінчення академії переїхав до берліну, де працював на інженерних посадах. Відвідував уроки в художній школі, але на справжне навчання не вистачило коштів.
         Коли розпочалася війна з Радянським Союзом, намагався проводити просвітницьку роботу серед полонених українців, ртував їх як міг від голоднрї смерті. В1950 роки переїздить до США, оселяється в Детройті. Тяжко працює, а у вільний час створює скульптури у своєму «білому ательє», бо все було біле від садри і гіпсу. 8 січня отримав сердечний удар, від якого не зміг вилікуватись і26 лютого помер. Похований на цвинтарі Меморіал Вест Парк в місті Лівонія, штат Мічиган.  

Школи прапорщиків в Одесі в 1914-1917 р.р.
В Одесі на початку першої світової війни  були створені дві школи прапорщиків - офіцерів військового часу, - які забезпечували прискорену  підготовку з грамотних молодих людей молодших офіцерів піхоти. Перша школа прапорщиків була створена у вересні 1914 року, до вересня 1917 року встигла зробити 13 випусків. Друга школа прапорщиків була створена на початку 1915 року й зробила 10 випусків до липня 1917 року. Навчання в них тривало чотири місяці, набори до таких шкіл проводились в обсязі від 400 до 600 осіб. Після проходження курсу навчання і складання іспитів, випускники направлялися, в основному, в ті частини, які направили їх на навчання.
На початку 1917 року деякі курсанти обох одеських шкіл прапорщиків відвідували українське товариство «Українська хата», яке очолював військовий лікар полковник І.М. Луценко. Декількома курсантами 15 березня 1917 року було засновано спілку українських юнаків у І школі. Головою спілки  обрали сина відомого українського письменника М.М. Коцюбинського Юрія. Наступного дня курсанти обох шкіл взяли участь в  українській маніфестації організованій громадою міста, разом з військом під жовто-блакитним прапором. До курсантів приєднався керівник 2-ї школи прапорщиків полковник Омелянович-Павленко.
У травні 1917 р., після випуску з 1-ї Одеської школи прапорщиків патріотично налаштованих старшин-українців, українській громаді в Одесі вдалося укомплектувати офіцерськими кадрами створюваний у місті 1-й Гайдамацький курінь. Розгорнута на його базі наприкінці 1917 р. Одеська Гайдамацька бригада військ Центральної Ради традиційно набиралася з прапорщиків-українців — випускників 1-ї та 2-ї Одеських шкіл.

                     

Знак випускника 1-ї та 2-ї Одеських шкіл прапорщиків

 1-а Школа прапорщиків
1.	Бабаескул Остап Федорович   —     військовий, педагог
Народився 7 вересня 1894 року в селі Митрофанівка Олександрійського  повіту  Херсонської   губернії (тепер    Новгородківського    району Кіровоградської області) в селянській родині хліборобів  Федора Андрійовича та  Явдохи Карпівни Бабаескул. Виховувався  в оточенні своєї родини, у восьмирічному віці батьки віддали в місцеву початкову школу, де  Остап навчався з 1902 по 1906 роки.  Далі продовжив навчання в земській школі в повітовому містечку Аджамка, навчання тривало до 1908 року. 
 З 1910  впродовж наступних п’яти років працював рахівником у Митрофанівському ощадному товаристві. В 1915 році призваний до війська, проходив службу в 45 піхотному полку в Миколаєві,  23 вересня здав іспити в Миколаївській гімназії, що дозволило Остапу вступити до 1-ї Одеської школи прапорщиків. В цій школі він навчався з початку грудня 1915  по кінець травня 1916 року. Отримавши військове звання прапорщика, Остап Бабаескул потрапив на фронт у складі 47 піхотного полку 12 піхотної дивізії. За участь в боях був нагороджений орденом Св. Станіслава 3-го ступеню та підвищений до  військового звання  штабс-капітан. 
 Від листопада 1917 року до початку січня 1918 продовжував службу в тому ж 47 піхотному, але  вже Українському полку. Від січня по квітень 1917 року перебував у запасі війська УНР, за цей час встиг скласти 23 березня іспити при Олександрійській державній чоловічій гімназії  та отримав звання вчителя народних шкіл. 
На початку квітня повернувся до війська, спочатку служив старшиною для доручень при Александрійській комендатурі, за часів гетьманату переведений до 9-го пішого Вінницького полку на командну посаду. За часів Директорії продовжував службу в дієвій армії УНР на штабних посадах 2-го Подільського корпусу до грудня 1919 року.  Від 6 грудня 1919 по 15 липня 1920 року перебував у таборі  для інтернованих в місті Ланцут. Далі до січня 1922 року перебував при штабі Залізної дивізії як на фронті проти Черовоної армії, так і в таборі для інтернгованих в Каліші. Від січня 1922 по червень 1923 року був  помічником начальника 1-го відділу Персональної управи  військового міністерства Армії УНР. Нагороджений Залізним хрестом 3-го ступеню, підвищений до військового звання сотник. 
В червні 1923 року переїхав до Чехословаччини, де був зарахований від 15 вересня 1923 року до чеської державної вищої овочево-виноробної та огородницької школи в Мельнику, де він навчався до 11 липня 1927 року. Згодом був зарахований до Української господарської академії в Падебрадах на хіміко-технологічний факультет. Але Остап Балескул не зміг продовжити навчання, тому що змушений був працювати, щоб утримувати себе і родину в Україні, яка перебувала в дуже скрутному становищі в Україна.  Подальша доля невідома. 

2.	Бибік  Василь Андрійович — військовий і громадський діяч 
Народився 10 серпня 1894 року в селі Гудими Лохвицького повіту Полтавської губернії, тепер Роменського району Сумської області в хліборобській родині. Під час пологів померла мати, хлопчика доглядала старша скстра. В 12 років закінчив початкову школу в рідному селі, далі, за підтримки родичів, в пам’ять про матір, Василя віддали вчитися до щойно відкритого в Лохвиці міського реального училища, але провчитися довелося тільки три класи. Через те, що рішенням уряду училище було закрите. 15-річний юнак повернувся в рідне село, деякий час заробляв репетиторством. Така діяльність сприяла  Василю скласти іспит в Миргородську гімназію, куди його прийняли після іспитів до 4 класу. Гімназист Бибік продовжує надавати уроки малолітнім миргородцям. Тим самим заробляючи на проживання та плату за навчання.  Після закінчення гімназії в 1916 році Василь стає студентом юридичного факультету Київського університету святого Володимира, але  через три місяці був призваний до війська.
Як студента, Василя Бибіка направлено на навчання до 1-ї Одеської школи прапорщиків. Час навчання в Одесі припав на Лютневу революцію в Росії . 16 березня взяв участь у першій українській маніфестації в Одесі. В цій маніфестації взяли участь обидві школи прапорщиків, які вийшли під червоними прапорами, попереду стрій перщої школи, за нею йшла друга, а між ними біля 60 курсантів рухалися під синьо-жовтим прапором. Цього прапора зшили для курсантів, членів спілки українських юнаків жінки з «Української хати».  Василь якраз ніс прапора, коли військова колона рухалась по Канатній вулиці. На запитання начальника 2-ї школи полковника Омеляновича-Павленка: «Хто йде під цим прапором?», Василь відповів: «Українці – нащадки запорозьких козаків». Полковник відповів, що він є нащадком дунайських козаків і був би радий їхати під цим чуловим прапором. Прапороносець відповів, що цим він зробить велику честь. 
Після закінчення військової школи прапорщик Бибік потрапив в Самарканд, де впродовж місяця зміг українізувати  частинну військових, створивши український курінь, який на початку липня влився в перший  Український Богданівський полк у Києві. З того часу й до листопада 1920 року Василь Бибік перебував в українському війську. Нагороджений орденом Залазного Хреста. В листопаді 1920 року потрапив в табір інтернованих Шипіорно під  Калішем в складі Запорозької дивізії. В таборі увійшов до таборової студентської громади, займався культурно-просвітницькою роботою серед вояків. 
 У вересні Василь Бибік був зарахований до Української господарської академії в Подєбрадах. Навчаючись в академії, вів в газеті «Подебрадські новини» рубрику «Український огляд». Захистив диплом за темою «Землеволодіння та землекористування на Великій Україні напередодні революції 1917 року.»  В липні 1928 року отримав диплом «інженера-економіста». 
До 1945 року жив і працював в Німеччині, після війни перебрався до США, де помер 3 липня 1954 року в  Нью-Йорку, похований на україн-ському     православному цвинтарі в Бавнд-Бруці 

3.	Вітвіцький Володимир Романович  — хорунжий  Армії УНР
  Народився 5 червня 1896  року в селі П’ятигори Таращанського повіту Київської губернії (тепер Тетіївського району Київської області) в родині сільського фельдшера.  В 1916 році закінчив 3 Київ¬ську чоловічу гімназію і в тому ж році вступив до Університету Св. Володимира в Києві. В листопаді 1916 року прийнятий в   1-у Одеську школу прапорщиків, яку закінчив в березні 1917 року і відбув на фронт, де перебував до демобілізації армії 5 лютого 1918 року. У вересні 1918 ро¬ку поступив на юридичний факультет Університету Св. Володимира. В травні 1920 року мобілізований до Армії УНР, з котрою в листопаді перейшов кордон Польщі і був інтернованийв таборі  Шипіорно. 
Зарахований 28 серпня 1923 року на економічно-кооперативний факультетт Української господарської академії в Подєбрадах. Автор спогаду «При¬года з часів революції» — про небезпечний для його життя випадок у липні 1917 року в Шатаві, що на Поділліі, коли його ледь не стратили як панича. Успішно захис тивши дипломну роботу  «Ярмарки на Великій Україні в минулому та сучасні біржі СССР», здобув диплом інженера- економіста, подальша доля невідома.

4.	 Воронкевич Панас Андрійович – поручник Армії УНР 
           Народився 18 січня 1891 року в селі Сорокошичі Остерського повіту Чернігівської губернії (тепер Козелецького району Чернігівської області). в сім’ї парафіяльного псаломщика. По закінченню нижчої освіти в народній школі в 1900 році вступив до духовної школи в Чернігові, а в 1905 році — до Чернігівської духовної семінарії, котру закінчив в 1911 році. В жовтні 1911 року був призначений псаломщиком до парафіяльної церкви в м. Стольне Сосницького повіту, де прослужив до червня 1912 року.
         У  вересні 1912 року прийнятий в склад дійсних студентів Київського комерційного інституту. Під час студій в Інституті для здобуття життьєвих засобів працював у різних інституціях: в 1913 — 14 pp. в нотаріальній конторі, в 1915 р. в Київ¬ській окрузі шляхів як діловод у відділі військових робіт і в 1916 р. в Земському союзі — як діловод-рахівник окремої майстерні. 
         В 1916 р. був покликаний до війська і призначений в 1-у Одеську школу прапорщиків, котру скінчив 28 лютого 1917 року. По закінченню школи прапорщиків перебував у 168-му пішому резервовому полку до жовтня 1917 року. З жовтня 1917 року і до бе¬резня 1918 року перебував в 175-му пішому Батуринському полку, виконуючи обов’язки члена Української армійської ради 12-ої армії. В березні 1918 року приділений до Головного штабу  діловодом Персональної управи, де про¬служив до липня 1918 року. Від липня 1918 року перебував у батьків на Чернигівщині. З березня 1919 року і по вересень брав участь в повстанчих загонах на Київщині. У вересні 1919 року зарахований до Штабу Дієвої Армії як вартовий старшина, де працював до часу, коли був залишений як хорий на тиф в Проскурові. В грудні 1919 року переведений до Техничної сотні при Штабі 3-го Галицького корпусу, в котрій служив  до червня 1920 року. У липні 1920  приділений до комендатури м. Кам’янця, а в серпні призначений до Штабу Дієвої Армії, в котрім перебував весь час до звільнення з інтернування в 1921 році та виїзду на лісові роботи на Полісся. З 2 липня 1924 року мешкав у   Бресті на вули¬ці Широкій,
         3 жовтня 1924 року за¬рахований на кооперативне відділення економічно-кооперативного факультету Української господарської  академії в Подєбрадах.  Дипломну роботу «Земельне законодавство УССР» написав під керівни¬ цтвом професора Олександра Мицюка. Диплом інженера-економіста здобув 23 травня 1925 року. У березні 1930 р. просив довідку для дружини, Людмили Бенедиктівни Недбайлик, до консула¬ ту США, — напевно, родина планувала виїзд до CIIIA. Подальша доля невідома.

5.	 Зінченко Яків Васильович – сотник Армії УНР 
Народився 7 жовтня 1892 року в селі етрисанівка Єлисаветградського повіту Херсонської губернії  (тепер Бобринецького району Кіровоградської області в сім’ї Василя і Парас¬ки з села Медеріва Олександрійського повіту на (тепер Кіровоградського району). 1908 року вступив до Херсонської сільськогосподарської школи, але в 1913 році залишив 5-й клас через сімейні обставини.  В 1914 році ¬мобілізований до російського війська і призначений до 228 запасового полку. В серпні 1915 року направлений до 1-ї Одеської школи прапорщиків, яку закінчив у січні 1915 року. Отримавши офіцерське звання пропорщик відправлений у резерв старшин, і через 2 місяці одержав призначення до 429 Ризького полку. В січні 1917 року призначений до  633 піхотного полку.  В травні того ж року був обраний головою полкової української ради. 
В серпні обраний членом армійської української ради при 8 армії. В жовтні прибув з козаками 159 дивізії на формування 45 Азовського україн¬ського полку. В кінці грудня 1917 року був направлений до куріня імені Івана Мазепи для боротьби з большевика¬ми. В червні 1918 року повернувся до 45 Азовського полку. В листопаді 1918 року призначений до формування куреня імені Янка Кармелюка. В квітні 1919 року вступив до Окремого залізнично го загону. В жовтні 1919 року призначений до 1-го гармат¬ного рекрутського полку. З грудня 1919 року по червень 1920 року працював в українських організаціях Херсонщини. В серпні 1920 року вступив до Кордонного корпусу. В його складі був інтернований і перебував у різних польських таборах до серпня 1923 року. Одрухився з  Валентиною Степанівною (в дівоцтві Кульчицька), з Кам’янця-Подільського). 25 листопада 1922 року в Щипйорні  народився син Юрій, невдовзі дружина померла, хлопчик перебував на утриманні Червоного Хреста.
В серпні 1923 року прибув до Чехословаччини і був прийнятий на підготовчі курси при Громадському комітеті в Чехословаччині. В 1924 році був прийнятий до Української господарської академії в Подєбрадах на гідротехнічне відділення інженерного факультету. В травні 1928 року мав гострий плеврит. Міський уряд  Подєбрад 28 червня 1928 року дав Яко¬ву Зінченку довідку (на його вимогу), що він, український емігрант, мешкає у місті від 11 листопада 1924 року і «весь цей час добре поводився». В 1930 році закінчив УГА в Подєбрадах. Його прізвище є в списку  випускників УГА, які працювали в культурно-просвітньому, економічному і громадсько-політичному житті на землях Карпатської України та Пряшівщини. Виїхав до Німеччини, на початку 1952 року меш¬кав у Мюнхені, був  лектором УТГІ. Нагороджений Хрестом Симона Петлюри. 

6.	 Киричок Сергій Іванович — поручник Армії УНР    
Народився  25 вересня 1895 року в  Кобеляцькому повіті Полтавської губернії  в сім’ї Одарки Кальницької. В 1916 році поступив до Московського комерційного інституту.  Мобілізований до російського війська, як студент, направлений до  Одеської  школи прапорщиків, яку закінчив в 1917 році. В 1918 році демобілізований і поступив на  навчання на інженерно-будівельне відділення Херсонського політехнічного інституту.
 В 1919 році залишив навчання і потрапив до 1-го кінного полку Чорних запорожців Армії УНР. Разом з полком інтернований у таборах міст Пикули чів, Вадовиць, Стшалково і Щипйорна. Член студентських громад у цих таборах та кооперативу «Запорожжя». З вересня 1921 року студент філософського факультету Варшавського університету. Делегат 2-го з’їзду української політичної еміграції у Варшаві. «Інженер шляхів і мос¬тів». Працював у відділі шляхів Польської залізниці біля Радомя. Помер в 1940 році, похований на Варшавському цвинтарі «Воля».

7.	Ломацький Максим Іванович —  сотник Армії УНР
       Народився на Поділлі в родині Івана та Марії Ломацьких. Закінчив початкову школу імені  Пушкіна в Барі та 7 класів Барського реального училища в 1916 році. Тоді ж вступив на хімічний відділ Варшавського політехнічного інституту, звідки в жовтні 1916 р. його призвали до російського війська, відправивши до 1-ї Одеської школи прапорщиків. По її закінченні призначений до 468-го піхотного  Наримського  полку. На  фронті     пробув до січня 1918 року.
Після демобілізації з російського війська зголосився до армії української: у березні 1918 року вступив до Київської інструкторської школи старшин, яку закінчив у квітні того ж року. Призначений служити в 10-й Проскурівський полк. У «Життєписі» Максим Ломацький писав, що в листопаді 1918 року вступив за власним бажанням в 1 полк Січових Стрільців, де пробув до листопада 1919 року, беручи участь у «боротьбі з москалями за визволення України».
З лав української армії Максим вибув через тиф. Товариші, відступаючи, залишили його у шпиталі. Лікувався він аж до наступу «польсько-українських військ». У травні 1920 року Ломацький знову вступив в армію УНР — до Богданівського куреня 1-ї Запорізької дивізії, в складі якої брав участь «во всіх походах та бійках з москалями, і по відвороті» армій УНР інтернований польською владою в листопаді 1920 року.
8 березня 1922 року Департамент політичної інформації Міністерства внутрішніх справ уряду УНР видав посвідчення сотнику Максиму Ломацькому в тому, що він «за час служби в Українській Армії… і понині нічим компрометуючим себе не заплямував і до союзників Української Народної Республіки відносився лояльно».
Бажаючи продовжити навчання у вищих школах за кордоном, сотник Максим Ломацький 1922 року звільняється зі служби в Українській армії у безтермінову відпустку.
1 квітня 1923 року він просить зарахувати його студентом на агрономічний відділ агрономічно-лісового факультету Української господарської академії. Академію закінчив 4 травня 1928 року: дипломну працю виконав «дуже добре», а «дипломний іспит склав з успіхом дуже добрим». Виїхав у Чехословаччину, де працював у державній установі. Впроваджував меліоративні проекти, будував дамби. Брав участь у житті української міграції. Помер у травні 1943 року від сухот.

8.	 Марків (Марков) Іван Кирилович — старшина Армії УНР
        Народився 13 листопада 1895 року в містечку Опішня Зіньківського повіту Полтавської губернії (тепер Полтпаська область) в сім’ї народного вчителяє Навчався до 4 класу в Миргородській чоловічій гімназії,   потім в Старокостянтинівському реальному училищі до 1915 року. Після закінчення училища мобідізовний до російського війська і направлений до 1-ї  Одеської  школи  прапорщиців,  в якій проходив вишкіл з серпня 1915 по лютий 1916 року. Продовжив військову службу прапорщиком в 228 Катеринославському та 133 Сімферопольському піхотних полках. 
14 жовтня 1917 року призначений військовим начальником Міста Лубни на Полтавщині, козаком Наливайківської сотні 2 куреня Мацюка Запорозького захону ві часу відступу до Житомира до гетьманського перевороту. При Гетьмані Скоропадському в Київському Охоронному полку в столиці, старшиною для доручень при щтабі Правобережного фронту, потім старшиною для доручень при 19-й пішій дивізії, з котрою потрапив у полон до більшовиків. Утік з полону на Переяславщину. Довелося послужити в Переяславсській караульній сотні при денікінцях, а коли в 1920 році українське військо зайняло Київ, то переправився через Дніпро і прибув до 6-ї  запасної бригади. Пізніше перебував на різних старшинських посадах Окремої кінної дивізії аж до її інтернування в Польщі. 
 В серпні 1921 року утік з табору Вадовиці і нелегально пнрнтнув кордон Чехословаччини. В березні наступного року постувив до Вищої державної овочево-винарної та садівничої школи. В 1926 році вступив на гідротехнічне відділення інженеоного факультету Української господарської академії  в Подєбрадах, яку закінчив в жовтні 1931 року, захистивши дипломну роботу на тему «Груповий водовід для міста Кладно і околиць» з «успіхом дуже добрим». Працював у приватних будівельних фірмах.
 В 1941 році в газеті «Самбірські вісті» опубліковані спогади Івана Марківа «На громадському суді». Можливо це інший Іван Марків. По війні виїхав до США, останні відомості про І. Марківа датуються 1966 роком. 

10.  Мельник Юрій Васильович   —  чотар Армії УНР
         Народився 26 травня 1896 року в селі Табурища Херсонської губернії, тепер входить до складу міста Світловодськ Кіровоградської області в родині Василя Григоровича та Дарії Андріївни (в дівоцтві Коваленка). В 1909 – 1913 роках навчався в Андріївській сільсько-господарській школі, продовжив навчання в Верхньодніпровській сільськогосподарській школі (1913 – 1915 р.р.), Після закінчення школи в серпні того ж року мобілізований до війська, потрапив до 2-го окремого саперного батальону. В грудні 1915 року потрапив на фронт, а з лютого по травень 1916 року навчався в Одеській школі прапорщиків. Після випуску потрапив до 40-го Одеського запасного полку, який дислокувався в Одесі.
          В серпні 1917 року вступив до 1-го Гайдамацького куреня в Одесі, де перебував до лютого 1918 року. Направлений до Київської інструкторської школи старшин, яку закінчив на початку вересня 1019 року. Направлений до 35-го Кременчуцького полку, у складі якого воював з червоними та білими військами, під натиском окупантів до Галичини, де був переведений до 9-го полку 3-ї Залізної дивізії. З цією дивізією був інтернований до міста Ланцут в Польщі. На початку 1920 р. вступив у 6-ту Січову дивізію, яка формувалась в Ланцуті і до листопада того ж року служив у 6-му технічному курені Січової дивізії. 
         Наприкінці 1920 року знову був інтернований, перебував у таборах в районі міста Каліша та Шипйорна до літа 1924 року.    Наприкінці липня 1924 року переїхав до Чехословаччини, поступив до Української господарської академії  в Подєбрадах на гідротехнічне відділення інженерного факультету. На початку червня 1929 року захистив дипломну роботу з «успіхом дуже добрим». Працював проектантом гідротехнічних робіт у Кельце, був одружений. В часи Другої світової війни переїхав до Німеччини. Помер в Мюнхені 11 траня 1952 року.

11.	Оборський Микола —  поручник Армії УНР
  Народився 22 травня 1896 року в невеличкому селі Верхолів Радомишлінського повіту Київської губернії (тепер с. Верхолісся Іванківського району на Київщині). Відомо, що в день чвого дев’ятнадцятиліття пішов доровольцем до російської армії. В серпні наступного року склав іспитп в 1-й Одеській школі прапорщиків, отримавши звання «хорунжого технічних військ». 
Брав участь у бойових діях на Румунському фронті. В 1917 році вступив до 1-ї Української телеграфної сотні (44 Окремої сотні) імені Тараса Шевченка. Під час переходу Запорозького корпусу через Румунію до Галичини захворів, потрапив до шпиталю, а потім, в1919 році був інтернований до табору м. Ланцут, звідки втік до Чехословаччини. Українською дипломатичною місією переправлений до Української бригади в Німецькому Яблонному. 
У вересні 1922 року переїхав до Чехословаччини, де намагався вступитив до Української господарської академії  в Подєбрадах, але через брак документів отримав відмову. Надалі мешкав в місті Йозефові, очолював місцевий комітет українського громадянства. В мартирологу жертв Голодомору по селу Верхолісся Іванківського району Київської області є імена двох дітей з прізвищами Оборські, можливо це родичі Миколи. В жовтні 1938 року в газеті «Свобода», що видивалася в США, опублікував звернення до української громади щодо підтримки побудови памятника 18 українським борцям за незалежність, які поховані в м. Йозефові. Громадою міста виконані попередні роботи, викуплено землю, ексгумовано померлих та перенесено їх останки в одне місце та виконано проект памятника різб’ярем С. Литвиненком у Львові. Подальша доля поручника Оборського невідома. 

12.	Пихтін Тимофій  Лукич —  хорунжий Армії УНР
  Народився 20 лютого 1895 року в селі Березівка Єлисаветградського повіту Херсонської губернії (тепер Александрійський район  на Кропивниччині). В 1916 році закінчив чоловічу гімназію в місті Вознесенськ на Миколаївщині. В тому ж році поступив на юридичний факультет Новоросійського університету в Одесі. В жовтні того ж року був мобілізований до російського війська, службу розпочав в Царицині в підрозділі длч підготовки колишніх студентів до військової служби. Після проходження вишколу з берегів Волги потрапив н берег Чорного моря в Одеську школу прапорщиків, після закінчення якої потрапив на германський фронт.
 Потрапив у німецький полон, а в квітні 1918 року повернувся в Україну і перебував в українському війську. Не оминув участі у бойових діях та перебування в таборах для інтернованих у Польщі. 8 листопада 1921 року звільнений з війська для продовження навчання. Вже 18 листопада зархований студентоа на філософський факультет Варшавського університету. В травні 1922 року намагавсся подати документи до Української господарської академії  в Подєбрадах, але не отримав пвдтвердження. Подальша доля невідома.

13.	Рибак Оксентій Тимофійович — підполковний Армії УНР
           Народився 12 дютого 1895 року в селі Велика Русава  Ямпільського повіту Подільської губернії (тепер Томашпільського району на Вінничині в родині Тимофія Олександровича і Ганни Гнатівни (в дівоцтві Сисак). В 1913 році закінчив 4 класи Полільської духовної семінарії , після чого переїхав до Москви. Навчався на філософському відділенні Московського народного університету імені А. Шанявського, в 1914 році мобілізований до російського війська і в грудні того ж року зарахований до 1-ї Одеської школи прапорщиків. 
         Отримавши перше офіцерське звання, потрапив на фронт у складі 12 –го гренадерського Астраханського полку. 12 вересня 1916 року отримав контузію в бою під селом Затурці на Волині. В російській армії перебував до жовтня 1917 року, перейшовши до 1-го Переяславського українського полку до середини березня 1918 року. За часів Директорії служив у 7-му Стньому полку 3-ї Залізної дивізії. 20 жовтня 1919 року отримав поранення в живіт б бою з денікінцями під Тульчином. Залишився на лікування вдома. 
В травні 1920 року повернувся до українського військо, воював у складі Сірої бригади. Разом з бригадою в листопаді відступив на територію Польщі, був інтернований в таборі міста Каліш. В середині вересня наступного року втік з табору до Німеччини, працював у селян та на фабриках. 1 вересня 1922 року вступив до Віндзорського  (Німеччина) політехнікуму. Після закінчення навчання в травні 1923 року намагався вступити до Української господарської академії  в Подєбрадах, але отримав відмову. Подальша доля невідома. 

14.	Романовський Володимир  Олександрович — поручник Армій УНР,  громадський діяч 
         Народився 13 червня 1895 року в Прилуках Полтавської губернії (тепер Чернігівщина) в родині міщан Олександра Панасовича та Олени Павлівни. В 1914 році закінчив Лубенську чоловічу гімназію, а в 1916 року поступив на юридичний факультет університету Святого Володимира в Києві. Але навчання довелося припинити, тому що наприкінці року Володимира призвали до російського війська в як студента направили до 1-ї Одеської школи прапорщиків. Проходив навчання разомз однокурсником Василем Бибіком. 16 березня  разом з іншими курсантами взяв участь у першій українській маніфестації в Одесі. Тоді курсанти вперше підняли над містом жовто-блакитний український прапор прапор. Після закінчення школи продовжив службу в 29-му запасному полку, що дислокувався в містечку Сергіїв-Посад під Москвою.
         З великими труднощами вдалося вирватися до України, з початку червня розпочав службу в Армії Української Держави, а потім УНР. Був артилеристом в Корпусі січових стрільців, в листопаді 1920 року в складі 3-ї Залізної дивізії перейшов польський кордон і опинився в таборі для інтернованих міста Каліш, де перебував до 16 квітня 1923 року. 
         Отримавши безстрокову відпустку для продовження освіти. поїхав до Варшави і почав готуватися до вступу в університет. В серпні того ж року отримав звістку про зарахування на меліоративне відділення інженерного факультету Української господарської академії  в Подєбрадах. Стипендію Володимир не отримував, то ж змушений був підробляти, щоб продовжити навчання. Але в 1929 році залишив навчання і переїхав на Підкарпатську Русь. На початку 1930 року влаштувався викладачем дошкільної підготовки дітей в селі Загорбі (тепер Великоберезнянського району Закарпатської області). Після отримання посвідчення про навчання в господарській академії, працював надалі договірним  вчителем в різних селах і містечках Закарпаття.  В червні 1937 року одружився з політемігранткою Оленою Британчук, уродженкою Києва. Вона також працювала договірною вчителькою, як і чоловік. Життя і робота були нелегкими, невлаштований побут, постійні переїзди, щорічне переукладання  трудової угоди та складання кожного разу присяги на вірність чехословацькому уряду. 
          Перед приходом на Закарпаття Червоної армії Володимир Романовський разом з дружиною переїхали до Німеччини, а згодом до США.  Підтримував звязки з випускниками УГА та українськими ветеранськими організаціями. Помер 10 лютого 1972 року в місті Міннеаполіс, похований на цвинтарі Сан Сен Меморіал Парк. Нагороджжений Хрестом Симона Петлюри та Воєнним хрестом.

15.	Соляник Іван  —  хорунжий Армії УНР
 Народився 24 червня 1898 року в містечку Петриківка Новомосковського повіту Катеринославської губернії (тепер районний центр на Січеславщині). Закінчив міську 5 класну початкову школу в 1912 році, навесні 1916  року склав іспити за 6 класів при 1-й Катеринославській чоловічій гімназії, того ж року мобілізований до російського війська і потрапив до Одеської школи прапорщиків, яку закінчив на початку липня того ж року. Отримавши перше  військове офіцерське звання прапорщик, прибув на Румунський фронт. Після лютневої революції в Петербурзі брав активну участь в українізації військових частин фронту. 
В липні 1917 року обраний головою полкового комітету Вінницького українського полку та призначений сотником кулеметної сотні. В грудні вступив до Одеського гайдамацького куреня, в лавах якого відстоював незалежність України в Одесі та на півдні України. За часів Гетьманату проходив службу в 1-у технічно-залізничному полку, який згодом був реформований до тезнічно-залізничного корпусу. При корпусі існувала Інструкторська школа, в якій сотник Соляник керував кулеметною сотнею та виконував обов’язки заступника начальника школи. 15 грудня потрапив в Липовецьку лікарню, що на Вінничині,  з захворюванням на плямистий тиф. 
Невдовзі містечко Липовець було захоплене денікінцями, і Іван Соляник потрапив в полон. Хворого відправили на лікування до Одеси, а звідти перевезли до Севастополя. Одужав Іван Соляник наприкінці жовтня 1920 року, за декілька тижнів до приходу червоних. Йому вдалося евакуюватись разом з відступаючою білою армією. Після квакуації потрапив до Хорватії, яка пізніше увійшла до Королівства Югославії. Два роки довелося тяжко працювати, щоб переїхати до Бєлграда. Тут Іван майже рік навчався в 7 класі сербсько-російської гімназії, котру закінчив наприкінці червня 1924 року. Того ж року поступив на лісовий відділ Бєлградського університету. Подальша доля невідома.

16.	Стечишин Микола Климентович — підполковник Армії УНР 
Народився 6 грудня 1890 року в селі Розсіятське Єлисаветградського повіту Херсонської губернії (тепер Кіровоградська область). Походив з родини особистого почесного громадянина, колезького регістратора. Закінчив Херсонське реальне училище. З 20 січня 1915 року — рядовий 457-ї піхотної  Таврійської дружини. Закінчив 1-шу Одеську школу прапорщиків 20 січня 1915 року, служив у 48-му піхотному запасному батальйоні (Одеса). З 10 квітня 1916 року — у 417-му піхотному Луганському полку. З 11 вересня 1916 року — командир роти цього полку. З 25.11.1916  — начальник команди зв'язку. З 14.04.1917 р. — полковий ад'ютант. З 28.09.1917 р. — штабс-капітан. Під час Першої світової війни був поранений в ноги.
З 10.02.1918 р. — значковий Радзівилівської кордонної бригади, що формувалася Військовим міністерством Центральної Ради. З 01.07.1918 p. — старший ад'ютант Волинської прикордонної бригади Окремого корпусу кордонної охорони Української Держави. З 24.03.1919 р. — приділений до штабу Окремого корпусу кордонної охорони УНР.  3 01.05.1919 р. — комендант штабу Північної (згодом — Волинської) групи Дієвої армії УНР. З 24.07.1919 р. — старший ад'ютант штабу Дністровської кордонної бригади Окремого корпусу кордонної охорони УНР. 23.11.1919 р. потрапив до польського полону. З 04.01.1920 р. — начальник штабу могилівської залоги. З 01.03.1920 р. — комендант штабу Окремої пішої бригади О. Удовиченка. З 23.03.1920 р. — начальник розвідчого відділу штабу 2-ї (згодом — 3-ї Залізної) дивізії Армії УНР. З 01.06.1920 р. — помічник командира могилівського прикордонного відділу Окремого корпусу кордонної охорони УНР. З 28.07.1920 р. — помічник коменданта штабу начальника Тилу Армії УНР. З 14.09.1920 р. — начальник 2-го відділу персональної управи Військового міністерства УНР. З 28.03.1921 р. — підполковник. З 15.11.1921 р. — у розпорядженні командувача запасних військ УНР. З 22.11.1921 р. був приділений до пенсійної управи Військового міністерства УНР. 3 29.09.1922 р. — начальник комендантсько-інформаційного відділу канцелярії Військового міністерства УНР.
З 1923 р. жив на еміграції у м. Скальмержице (Польща). З 1928 р. служив контрактним офіцером у польській армії — у 33-му піхотному полку в Ломжі. Останнє звання у польській армії — майор. У червні 1943 р. разом із сином зголосився до Стрілецької дивізії СС «Галичина», ніяких посад не обіймав. У 1945 р. перебував при штабі Української національної армії.
Син — Володимир Стечишин (1920 — 1980) був відомим вояком 1-ї Української дивізії УНА, а згодом — редактором та видавцем «Вістей братства 1-ї Української дивізії Української національної армії». І батько, і син по війні жили у Мюнхені, де Микола Климентович помер 7 серпня 1977 року.

17.	 Якимчук Іван   Йосипович —  сотник Армії УНР 
         Народився 24 лютого 1897 року в селі Горопаї Новоград-Волинського повіту Волинської губернії (тепер Любарський район Житомирської області). Після отримання початкової освіти в рідному селі поїхав до Одеси, де в 1914 році поступив до 6 класу 5-ї чоловічої гімназії, але в листопаді призвали до війська старшого брата, на утриманні якого був юнак. То ж довелось в січні 1916 року припинити навчання та заробляти на проживання. В травні був мобілізований до російського війська, був направлений до 1-ї Одеської школи прапорщиків, яку закінчив в листопаді. Отримавши початкове офіцерське військове звання, прапорщик Якимчук потрапив в розпорядження Казанського військового округу.     З березня 1916 по листопад 1917 року перебував на фронті у складі Дієвої Армії. 
         В листопаді перейшов до Українського війська. В січні 1919 року зарахований курсовим старшиною Житомирської юнацької школи до Любарської катастрофи в листопаді 1919 року. З листопада 1919 року по травень 1920 перебував вдома, а в травні знову поступив до юнацької школи, тільки в Кам’янці. В листопаді 1920 року оазом з військом потрапив до Польщі, був інтернований в таборах Ланцут, Вадовиці і Ланцут. В травні 1923 року втік до Чехословаччини для продовження освіти. Поступив на лісне відділення аграрно-лісового факультету Української господарської академії в Подєбрадах. Дипломну роботу «Методи лісовлаштування в зв’язку з вимогами лісовирощення» захистив «з успіхом дуже добрим» 30 червня 1930 року. 
        Через два тижні після закінчення академії одружився з Йозефою Малою з Коломиї. У шлюбі народили  синів Романа та Ярослава. Поїхали з молодою дружиною в Коломию, а на  початку 1031 року повернувся до Чехословаччини, працював простим робітником на різних роботах. В 1936 році не зміг влаштуварися вчителем, бр не мав чеського громадянства, то ж вимушений був звернутися з клопотанням про його надання. В 1937 році працював у крамниці «Базар» в місті Хуст. Нагороджений Хрестом Симона Петлюри.  Подальша доля невідома.

2-а школа прапорщиків
1.	Антипів Олекса Федорович  — військовий і громадський діяч
        Народився 7 жовтня 1895 року в містечку Куп'янськ на Харківщині. Його батьки Федір Єлисейович Антипів та Марія Гордіївна Тур теж  народилися в Куп'янську. Навчався на хімічному відділі 4-класної середньо-технічної школи (Ростов-на-Дону, 1912-1914), але через хворобу курсу не закінчив. У російській армії  — з квітня  1915 року. Закінчив 2-гу Одеську школу прапорщиків (листопад 1916). До листопада 1917 року брав участь у бойових діях проти  Австрії та Німеччини.
         У грудні 1918 року вступив на службу до Армії УНР хорунжим Запорозького корпусу, сотник 6-го технічного куреня 6-ї Січової дивізії в квітні 1919 року в складі Запорозького корпусу перейшов через Румунію до Галичини, а звідти брав участь у поході на Київ та пізніше — на Одесу. У грудні того ж року був інтернований поляками. В лютому 1920 року до 6-ї Стрілецької дивізії, в складі якої брав участь в   походах проти більшовиків. В складі тієї ж дивізії в листопаді 1920 року був інтернований поляками. В травні 1921 року скінчив 3-х місячний технічний старшинський вишкіл у таборі Олександрія. У червні 1922 вступив до випускного класу гімназії в Шипйорно, що в січні місяці 1923 року реформувалася на реальну школу.
         29 травня 1923 з табору подав прохання до  Української Господарської академії в Подєбрадах про зарахувати його в «число студентів і уділити стипендію». Дипломний проект захистив «з успіхом дуже добрим»  20 липня 1928 року, отримавши диплом інженера-гідротехніка. Після закінчення УГА працював керівником меліоративних робіт у Кельце (Польща). Заступник керівника інженерно-технологічного факультету  Українського технічно-господарського інституту  (Подєбради), доцент і продекан УТГІ (Німеччина). Автор навчального посібника УТГІ «Машинознавство» (1942). По  Другій світовій війні виїхав до США.
          Нагороджений Хрестом Симона Петлюри  і  Воєнним хрестом.   Помер 19 вересня   1970 року, Детройт.  Похований на Українському православному цвинтарі Святого Андрія у Бавнд-Бруці (штат Нью-Джерсі, США).

2.	Гаврилець Василь Григорович  — майор Армії УНР
         Народився 1січня 1985року в  селі Піски Кременчуцького повіту Полтавської губернії (тепер Козельщинського району Полтавської області) в сім’ї Грицька Гордійовича Гаврильця та Лукії Володимирівни (в дівоцтві Скирда). 1907 року Закінчив Пісківську земську школу. В 1914 році склав екстерном іспити  при Феодосійській гімназії. У 1915  мобілізований до 35-го запасного полку, звідти був направлений  до 2-ї Одеської школи прапорщиків. 
         Після її закінчення призначений на посаду молодшого старшини 9-ї сотні 48-го запасного полку, згодом — командир 4-ї сотні того ж підрозділу до травня.1917року. Інтернований до табору м. Каліша, де в липні 1925 року закінчив гімназію ім. Тараса Шевченка. Того ж року зарахований дійсним слухачем лісового відділення агрономічно-лісового факультетуту Української господар-ської академії в Подєбрадах. Захистивши дипломну роботу в 1930 році на «добре», отримав диплом інженера-лісівника. 
         У 1931 — 1939 pp. вчителював у Карпатській Україні. Після Другої світової війни емігрував до США, мешкав у Бостоні. Жертвував кошти на національну справу. Заповів 1000 доларів на парафіяльну школу. Помер 4 травня 1973 року в Бостоні, похований 8 травня на Українському православному цвинтарі в Бавнд-Бруці. Нагороджений Хрестом Симона Петлюри та Воєнним хрестом.

3.	Залуцький Олександр  —  хорунжий  Армії УНР
           Народився 22 жовтня  1896 року в селі Демидів Київського повіту (тепер Вишгородського району Київської області). В 1916 році, закінчивши   5-ту Київську чоловічу гімназію, вступив до Київського університету Св. Володимира. Того ж року иобіліщований до російського військової служби і призначений до 2-го студентського батальйону в Царицині. В липні 1917 році закінчив 2-у Одеську школу прапорщиків і призначений до 147 пішого запасового полку в Пермі, де пробув до початку 1918 року. 
           У квітні 1918 року повернувся в Україну і вступив до Київського університету. В листопаді 1918 року вступив до Армії УНР, де служив у 1-й Дніпровській козацькій повстан¬ській дивізії. В липні 1920 року призначений командиром сотні Штабу тилу Дієвої Армії при комендатурі м. Гусятина, де служив до евакуації. У Польщі був внгеркований, перебував у Ченстохові.  В кін¬ці жовтня 1921 року перейшов кордон Чехословаччини і 7 листопада прибув до Праги, де вступив до лісового відділу Вищої технічної школи (ВТШ). 20 травня 1922 pоку, будучи студентом ВТШ в Празі, подав документи до  Української господарської академії в Подєбрадах. Отримав відмову, бо вже навчався у вищому навчальному закладі.
4.	 Монкевич Борис Григорович  —    сотник Армії УНР, письменник
         Народився 25 березня 1896 року в селі Ваговиці Кам’янецького повіту Подільської губернії в родині Григорія Степановича Монкевича та Параски Іллівни Мельник (у дівоцтві). Батько був військовим, служив поручиком у 2-й резервній артилерійській бригаді, яку в 1910-у було розформовано. Борис мав двох братів. Старший, Яків, закінчив учительську семінарію у Вінниці, воював у Першій світовій. Разом з  молодшим братом, Василем, служив у війську УНР. На жаль, подальша доля братів невідома.
        Після народження Бориса родина невдовзі переїхала до Кам’янця-Подільського, а в 1910 році хлопець змінив подільські краєвиди на неозорі причорноморські степи, переїхавши до свого дядька в Одесу і вступивши до казенного реального училища, що було на вулиці Ямській (тепер — Новосельського, 79). В «Описі життя» він не вказує, якого саме училища, а їх тоді в Одесі було три, але як син офіцера Борис мав право навчатися безкоштовно.
          Прикладом для всіх підлітків був настоятель училищної церкви, законоучитель В. Д. Праницький, який брав участь у російсько-японській війні, мав бойові нагороди, а з початком Першої світової добровольцем пішов на фронт. Попервах під час навчання Борисові доводилося звикати до чужої мови та чужих звичаїв. Особливо не подобалися постійне шпигунство й доноси керівництву училища від тих, кого нещодавно вважав товаришами. Серед предметів віддавав перевагу математиці та фізиці, які викладав Іван Харлампійович Вулодило. Можливо, тому після закінчення в 1915 році училища юнак вступив на фізико-математичний факультет Київського університету імені Святого Володимира.
        Втім, учився в університеті недовго — через кілька місяців Бориса Монкевича призвали до царського війська і відрядили до Одеси, у школу прапорщиків. Скоріш за все, це була Друга школа, бо серед опублікованих списків Першої його прізвища нема. Юнакові знову багато чого здавалося дивним: за яке «атєчєство» і за якого «царя-батюшку» він мусив воювати й віддавати своє життя? Та не все у цій школі не задовольняло чи відштовхувало — серед курсантів та викладачів були й свідомі українці, близькі за духом Борисові. Саме тоді сформувалося їхнє товариство, яке згодом пройшло численні випробування на полі бою. У головах і душах майбутніх офіцерів утверджувалася впевненість, що Україна стане самостійною. Залишалося лише чекати, коли для цього настануть сприятливі умови. Про це хлопці часто вели між собою розмови в перервах між заняттями. А через рік, у березні 1917-го, саме курсанти 2-ї школи прапорщиків уперше підняли над Одесою синьо-жовтий прапор.
            Після закінчення школи молодий офіцер потрапив на фронт, по обидва боки якого протистояли один проти одного українці. Не раз чув, як під час чергового затишшя в австрійських окопах галичани співали українські пісні, які в російських окопах підхоплювали наддніпрянці. Розривалося серце Бориса через те, що сини однієї матері-України воюють між собою за якісь чвари між «царем-батюшкою» та «цісарем». На Великдень чи Різдво вітали один одного, інколи сходилися на території між окопами, разом причащалися, обіймалися й обмінювалися мріями про єдину велику Україну.
На початку 1917 року частина, в якій служив Борис Монкевич, прибула з фронту до Одеси на відпочинок і для поповнення особового складу. А невдовзі цар Микола ІІ зрікся престолу, і в колишній імперії розпочалися революційні зміни. В України з’явився шанс, про який сотні років мріяли українці, стати незалежною державою.
Уже ставши хорунжим, Монкевич увійшов до Одеської військової ради. У місті був створений козацький курінь, а до кінця березня українські військові формування досягли майже двох тисяч багнетів. Для вирішення організаційних питань до Києва відрядили заступника голови Одеської військової ради полковника Миколу Сахна-Устимовича, а хорунжого Монкевича призначили його помічником. Офіцери їхали до рідного брата полковника — Олександра Сахна-Устимовича, ад’ютанта командувача Київським військовим округом генерал-лейтенанта Миколи Ходоровича, який неодноразово висловлювався про своє українське походження. Але Тимчасовий уряд змінив Ходоровича на україножера Оберучева. Тож поїздка виявилася невдалою.
          Хорунжий Монкевич залишився у Києві, де почав формуватися 1-й козацький полк імені Богдана Хмельницького. У липні цей полк, за згоди засліпленої любов’ю до Росії Центральної Ради, відправили на фронт, а сама ЦР залишилася без будь-якого захисту. Москалі віддячили, як Путін під Іловайськом, — тричі обстріляли перший ешелон Богданівців. Ті не могли відповісти, бо їхня зброя зберігалася в окремому вагоні. Лише після жовтневого перевороту в Петербурзі Борис Монкевич разом з рештками вцілілих богданівців повернувся до Києва й продовжив службу в полку імені Петра Сагайдачного. Тут йому вперше довелося зіткнутися з московськими окупантами. Спочатку це були сутички з робітниками «Арсеналу», які піддалися більшовицькій пропаганді, а наприкінці січня — з бандами Муравйова, що наступали на українську столицю з півночі. У 1923 році він опише події під Крутами у часописі «Календарі Червоної Калини». Називалися ці спогади «Крути: з давно пережитого».
          Пізніше хорунжий Монкевич вступив до 1-го Запорізького полку Окремої Запорізької бригади, формував 4-й Запорізький полк імені Богдана Хмельницького Армії УНР. У його складі він пройшов великий бойовий шлях — від Коростеня до Сімферополя, весь час перебуваючи на передовій. За бойові заслуги був підвищений до звання сотника. Про ці події Борис Монкевич також напише низку спогадів, найяскравіший з яких — «Похід Болбочана на Крим». Коли до влади прийшов гетьман Павло Скоропадський, сотник Монкевич не покинув служби в українському війську. Разом з богданівцями вів бої з махновцями, у цих сутичках загинули сотні українських вояків. Після перемоги антигетьманського повстання на Україну знову посунули московські орди — як більшовиків, так і білогвардійців. Довелося відступати до Катеринослава та Кременчука. 23 січня 1919 року сталося нове лихо: заарештували полковника Болбочана. Борис Монкевич разом з кількома штабними старшинами поїхав супроводжувати свого командира до Києва, побоюючись за його життя.
          Влітку того ж 1919-го сотник Монкевич брав участь у поході на Білу Церкву та Київ, а восени змушений був боротися зі смертельною хворобою — плямистим тифом. Одужавши, повернувся до війська, але його, слабкого здоров’ям, направили до запасної бригади. У листопаді призначений старшим осавулом Окремої кулеметної дивізії. Втім, незабаром мусив перейти Збруч і скуштувати юшки інтернованого в польському бараці. Згодом потрапив до конвою командувача українським військом генерала Михайла Омеляновича-Павленка. Поляки дозволили відкрити курси грамоти для козаків, іноземних мов — для старшин, а також школу, курси українського письменства, козацький хор. У цьому таборі Борис Монкевич познайомився із сотником Євгеном Маланюком, який редагував двотижневик Армії УНР «На хвилі життя».
         Після звільнення в 1921році з табору вступив на математичний факультет Варшавського університету, потім перевівся на архітектурний факультет Варшавської політехніки. Навчання доводилося поєднувати з важкою фізичною працею. Попри таку завантаженість, викроював час для громадських справ: був секретарем української студентської громади, активним учасником гетьманського руху. Трохи згодом подав заяву до Української господарської академії в Падєбрадах, але керівництво  не задовольнило її.
           Із 1923 року Борис Монкевич починає займатися літературною творчістю. З-під його пера виходять згадані вже спогади про бій під Крутами, про запорожців, про полковника Болбочана та інші. У своїх творах автор не тільки розповідав про битви та подвиги українських вояків, а й робив висновки щодо причин, які призвели до поразки у боротьбі за незалежну Україну:
         «На нещастя, на чолі нашого відродження і визвольного руху в більшості станули оті «письменники і промовці»... Чи ж може бути більшою для нації трагедією, коли біля стерна держави стають не сини нації і землі, не виразники того стихійного, того нестримного, що заховано в самій глибині народньої душі, а стають люди одірвані од свого народу, яким партійний егоїзм засліплює очі? Їх порожні гасла і суперечки нагадували теольоґічні суперечки византійців у той час, коли Магомет вдерся до мурів їхньої столиці. У ворога, котрий сидів у нас на плечах і нахабно придушував самостійні змагання нашого народу, наші провідники шукали згоди і братерства на «Капіталові» Маркса. Вони не тільки не хотіли розуміти усієї ваги творення національного війська, не тільки не полегшували його творення, але й перешкоджали...».
          Оскільки Борис Монкевич був в опозиції до уряду УНР в екзилі, який перебував на утриманні Польщі, в 1935 році його заарештували. Після захоплення й поділу Польщі Німеччиною та СРСР звільнили. У 1944-у, побоюючись приходу Червоної армії, він переїхав до Німеччини, а після війни перебрався до Канади. Спочатку мешкав в Оттаві, готував дисертацію, але всі плани змінила хвороба, змусивши переїхати до теплішого Монреаля. Весь цей час Монкевич працював над продовженням спогадів про видатного полководця полковника Болбочана. На жаль, видавця, який узявся б видрукувати книжку «Боротьба Болбочана за Лівобережжя. Смерть полковника Болбочана», не знайшлося, а сам рукопис пізніше безслідно зник. Помер сотник Монкевич у шпиталі для ветеранів у Монреалі 7 лютого 1971-го, не доживши місяць до свого 75-ліття.
         Товариш Бориса Монкевича Степан Цап-Канівець згадував: «Треба сказати, що він визначався колись силою волі, подиву гідною сміливістю, ясністю думки, неустрашимістю перед небезпекою і палкою любов’ю до Батьківщини... Переконливість, безстрашність навіть перед сильними різнобарвними персонами. Перед лицемірами й фальсифікаторами історичної нашої правди, перед псевдонауковцями. Говорив і писав завжди правду, відверто про те, про що інші жахалися навіть подумати».

5.	   Ніщеменко Корній Семенович  — член Центральної Ради
           Народився  26 вересня  1893  року в селі  Побережка на Київщині, у сім'ї священника. Вступив до Київської духовної семінарії. Згодом вступив на історико-філологічний факуль-тет Київського університету Св. Володимира. У 1916 році був мобілізований до російського війська та направлений до Одеської школи прапорщиків, начальником якої був полковник Михайло Омелянович-Павленко.
        У 1917 році як делегат від школи він був направлений на II Всеукраїнський військовий з'їзд, а згодом брав участь в роботі III Всеукраїнського військового з'їзду, але вже як делегат від Румунського фронту. У 1917 році бере участь в роботі Української Центральної Ради, фракція соціал-демократів. Згодом переходить на службу в Міністерство закордонних справ УНР на посаду директора канцелярії.  У 1920 році працював у Відділі транспортування та забезпечення компанії «Лойд» у Варшаві.
         У 1924 році переїздить до Чехословаччини де вступає на економічно-кооперативний факультет Української госполарської академії в Подебрадах, яку закінчує у 1929 році за фахом інженер-економіст. Після закінчення академії залишається працювати в якості асистента при кафедрі економічної географії. Згодом вчителював в селі  Березово  біля Хуста  на  Закарпатті. Після окупації Закарпаття угорцями у 1939 році виїхав до Німеччини, де працює в українських установах. Він викладав в українській торгівельній школі у Кракові, та одночасно працював секретарем Господарського відділу Українського центрального комітету в Кракові, а згодом у Львові.
           З наближенням фронту покидає Західну Україну та переїздить до Чехії, де знову вчителює, як лектор УТГІ в Подєбрадах, і в складі персоналу цієї школи евакуюється до Регенсбурга, де Інститут відновив свою діяльність. Тут він отримав підвищення до доцента і займав посаду Продекана Економічного факультету Українського технічно-господарського інституту. Після переїзду до США, оселився в Детройті, де брав участь в українській громадській діяльності. Після виходу на пенсії викладав історію та географію, був заступником директора курсів в Школі Українознавства (1961—1966). Помер від запалення легенів 25 червня 1966 року і похований на кладовищі «Мавнт Оливет» в Детройті, штат Мічиган.

6.	 Солодкий Євген  Тимофійович  —   підхорунжий Армії УНР
         Народився 20 лютого 1899 року в селі Антонівці Новгород-Сіверського повіту Чернігівської губернії (тепер Шосткинський район Сумської області).  В 9 років поступив до Новгород-Сіверську чоловічу гімназію, яку закінчив в 1916 році. Того ж року поступив на хімічний факультет Варшавського політехнічного інституту, який на той час знаходився в евакуації в Нижньму Новгороді. В травні наступного року був мобілізований до російського війська, потрапив спочатку в 1-й навчальний батальон, а потім до 2-ї Одеської школи прапорщиків, яку закінчив в грудні 1917 року. Після отримання документів поїхав у відпустку додому на Чернігівщину, де перебував до осені наступного року.  
          В жовтні 1918 року був прийнятий до нововідкритого Херсонського політехнічного інституту на агрономічний факультет, вчився в інституті до осені 1919 року. Ще до кінця травня Євген склав майже всі іспити та практичні роботи і влітку вступив до українського війська. Брав участь у бойових операціях в складі Київської стрілецької дивізії, маючи військове звання підхорунжий. До грудня 1920 року, тоді разом з частиною був інтернований в польському місті Александров, де через деякий час одружився з сестрою-жалібницею Зінаїдою Костянтинівною. Пізніше був переведений до табору в Щипіорно, де перебував до кінця червня 1922 року. Отримав безстрокову відпустку для продовження навчання, подавав документи для вступу до Української господарської академії  в Подєбрадах, але отримав відмову через запізнення. Подальша доля невідома.



















Військово-морські формування УНР та Української Держави в Одесі

 

         Навесні 1917 року на Чорноморському флоті почав стихійно розвиватися український рух. На той час відсоток українців на Чорноморському флоті складав 65% від загальної чисельності особового складу. У жовтні 1917 року Генеральний секретаріат уряду УНР направив на Чорноморський флот Дмитра Антоновича для з’ясування питань, пов’язаних з можливостями підпорядкування Чорноморського флоту уряду УНР. 25 листопада Український військовий комітет оголосив святкування на флоті прийнятого III Універсалу Центральної Ради. У цей день командувач Чорноморським флотом адмірал Немітц телеграмою у  Київ повідомив про визнання на флоті влади Центральної Ради.
        22 грудня 1917 р. було створено Секретаріат морських справ УНР, а його Генеральним секретарем призначено Дмитра Антоновича. 9 січня 1918 р.  Секретаріат морських справ УНР було реорганізовано у Міністерство морських справ УНР, а Д. Антонович став першим Морським міністром Української держави.
        27 березня 1918 р. наказом по Морському міністерству начальником охорони Південно-Західної частини Чорного моря з тимчасовим штабом у м. Одесі було призначено віце-адмірала Андрія Покровського. 24 квітня його було призначено головним командиром всіх портів Чорного та Азовського морів. Відповідно до мирних угод, підписаних у м. Бресті 8 лютого 1918 р., Крим підлягав окупації німецькими військами.
         10 травня 1918 р. була створена спеціальна комісія на чолі з віце-адміралом  Покровським по реформуванню Морського відомства. 1 червня 1918 р. комісія представила Морському Генеральному штабу план будівництва і реформування військового флоту, який був затверджений Гетьманом і став основою будівництва національного флоту Української Держави. А. Покровський переїздить до Одеси, де займається організацією охорони та забезпеченням оборони північно-західного району Чорноморського узбережжя. Згідно його наказу від 23 травня 1918 р. № 70 розпочалося формування бригади морської піхоти у складі трьох полків:
1-ий полк морської піхоти (м. Одеса);
2-ий полк морської піхоти (м. Миколаїв);
3-ий полк морської піхоти (м. Херсон).
         Наказом № 350 адмірал А. Покровський сформував бригаду морських тральщиків в Одесі та призначив її командиром контр-адмірала О. Гадда. Бригада складалася з трьох дивізіонів: командиром першого було призначено лейтенанта Опанасенка, другого – лейтенанта Кривицького, третього – старшого лейтенанта Благовєщенського. До кінця липня 1918 р. одеський порт і фарватер були повністю очищені від мін.
          14 листопада 1918 р. Скоропадський проголосив про Федеративне об’єднання Української держави з небільшовицькою Росією та отримав з Відня телеграму про те, що Антанта визнає лише його уряд, і що її війська йдуть до України як «друзі народу». Але Західні держави бачили Україну у складі «єдіной і нєдєлімой Росії», то ж визнавали лише автономію України. Коли кораблі ескадри Антанти з’явилися на зовнішніх рейдах міст Севастополя і Одеси, командувач Українського флоту   В. Клочковський за наказом Гетьмана наказав підняти на щоглах українських кораблів Андріївські прапори. Але не всі кораблі підняли цей прапори. В Одесі українські прапори не спустили підводні човни і крейсер «Гетьман Сагайдачний». Крейсер не підкорився волі французького командування і на рейді м. Одеси дав бій ескадрі Антанти, під час якого загинув, але Військово-Морського Прапора України не спустив. Не спустили національні прапори й підводники. Користуючись підтримкою британців, вони так і залишилися стояти в м. Одесі під Українськими прапорами до повної окупації України більшовиками.
         24 листопада 1918 р. ескадра Антанти окупувала Севастополь, а за два дні – Одесу.  У грудні 1918 р. до влади в Україні прийшла Директорія УНР. Антанта не хотіла мати справу з соціалістами, які очолили Директорію УНР, і зробила ставку на білий рух у Росії, на Денікіна, який, у свою чергу, бачив майбутню Росію в кордонах колишньої Російської імперії, в якій «Малоросії» відводилося місце провінційної губернії.
         Спроби С. Петлюри дійти до  Одеси дістали рішучий спротив Антанти. Командувач її флотом у Чорному морі англійський адмірал Де-Робек рішуче оголосив Петлюрі, що не допустить його війська до Одеси ближче  10 миль, для чого в нього вже підготовлений головний калібр лінкора  «Мальборо» та загін міноносців. Антанта підняла на українських кораблях британські, французькі й грецькі прапори. Це був другий після більшовиків фатальний удар по Чорноморському флоту, але остаточно його знищили союзники Антанти – білогвардійці Врангеля. 1 лютого 1919 року флот Антанти зайняв Херсон, 2 лютого – Миколаїв, остаточно відрізавши УНР від Чорного моря. На цьому завершилися спроби створення власний військово-морських сил незалежної України.


1.	Богомолець Вадим Михайлович – генерал-хорунжий Армії УНР та Української Держави
        Народився 22 жовтня 1878 року в Петербурзі в родині акцизного чиновника Михайла Михайловича Богомольця та його дружини Юлії Ісаківни Мироненко. Пізніше Михайло Михайлович із сім'єю переїхав з Петербурга до Кишинева. Вадим, так само, як і його двоюрідний брат Олександр, навчався у Кишинівській гімназії. Успішно закінчив юридичний факультет Харківського університету і був залишений на викладацьку роботу — читати студентам римське право. Однак через деякий час вирішив зайнятися юридичною практикою. Його першим місцем роботи став Полтавський окружний суд. 1904 року, не бачачи, очевидно, перспектив для службового росту в Полтаві, Вадим Богомолець переїжджає до Севастополя. Там він робить непогану кар'єру в судових органах Чорноморського флоту: від слідчого — до помічника прокурора Севастопольського військово-морського суду, яким він залишався до 1917 року. Дослужився до штатського рангу надвірного радника, начальника.
          Головної військово-морської судової управи Чорноморського флоту. Був нагороджений орденами Св. Станіслава 2 ст. та Св. Анни 2 ст. У червні 1914 року отримав звання підполковника. В одному з листів Олександра Олександровича Богомольця до батька згадано, що у Вадима Богомольця був свій автомобіль. Втім, його служба не завжди була кабінетною. Влітку 1912 року Вадим Богомолець перебував у плаванні на крейсері «Кагул» (раніше називався «Очаків» — той самий, на якому підняв повстання лейтенант Шмідт).
          Дружиною Вадима Богомольця стала Софія Георгіївна Тихоцька. Її молодша сестра Ольга пізніше вийшла заміж за Олександра Олександровича Богомольця. З весіллям Вадима і Софії пов'язана романтична історія. Мати Софії, Ніна Олександрівна Беклемішева-Тихоцька була проти шлюбу своєї доньки з Вадимом Михайловичем. Можливо, тому, що «молодший кандидат на судові посади» не видавався їй перспективною партією для доньки. Тому весілля відбувалося таємно. Сталося це 1903 року (можливо, восени), причому вінчалися в Одесі, і нареченій довелося добиратися туди з Харкова, де вона тоді жила. У них народилася єдина донька Ніна. 
          З утворенням Української Народної Республіки підполковник Вадим Богомолець присвятив себе створенню українського бойового флоту. Його вибір на користь Української держави був, утім, не дивним. Ще до революційних подій 1917 року Вадим Богомолець, людина в побуті російськомовна, був одним із членів українського конспіративного гуртка «Кобзар». Його сестра, Наталя Михайлівна грала в театрі Садовського на одній сцені з Марією Заньковецькою. Заміж Наталя Богомолець вийшла за відомого філолога і літературознавця Володимира Лазурського, який входив до одеської «Просвіти». 
        За Центральної Ради Вадим Богомолець увійшов в Українську чорноморську громаду Севастополя, створену навесні 1917 року. Там він відповідав за агітаційно-пропагандистську роботу. Оскільки Вадим Богомолець мав певний викладацький досвід, то взявся викладати солдатам і матросам українізовуваних частин історію України. Дефіцит літератури і та обставина, що російська мова була для підполковника Богомольця більш звичною, перепонами не були. «Дуже прохаю Вас, чи не можна добути в Одесі «Історію України» Аркаса, бо у нас нема, а вона мені дуже потрібна для лекцій. Читаю як можу у нас історію України... Дуже нам цікаво було б знати точно малюнки прапорів Запорозьких», — таким дослівно був текст одного з листів, який підполковник Богомолець писав 12 травня 1917 року голові одеської міськради Сергію Шелухину.
         Просвітницьку роботу Вадим Михайлович продовжував і в складі Чорноморського Українського військового комітету. Вадим Богомолець увійшов також до Українського генерального військового комітету, на базі якого потім формуватиметься українське оборонне відомство.
       Він брав участь як юрисконсульт у створенні Українського військово-морського міністерства — Генерального секретарства морських справ. Разом із ним у Секретарстві працювали директор канцелярії підполковник Володимир Савченко-Більський і завідувач відділу контролю лейтенант Михайло Білинський. У такому складі Генеральне секретарство розробило «Тимчасовий закон про флот Української народної республіки», а також прапор військового флоту УНР. Вадим Богомолець єдиний з трьох мав юридичну освіту, тому фактично був його основним розробником.            Цей закон, затверджений Центральною Радою, оголошував весь військовий і торговий флот на Чорному морі «флотом УНР». І хоча він мав здебільшого декларативний характер, проте його значення полягає в легітимізації самого факту появи українського флоту. Цей закон потім визначав основи військово-морської політики Української Держави гетьмана Павла Скоропадського.
         Послужив він Україні й набагато пізніше, коли самого його творця вже не було в живих. На початку 1990 - х років, спираючись на цей закон як на історичний прецедент, Київ зажадав собі частину Чорноморського флоту в Росії, що оголосила себе в односторонньому порядку правонаступницею СРСР. При Павлові Скоропадському підполковник Богомолець обіймав посаду Головного військово-морського прокурора, а також очолював Головне військово-морське управління при морському міністерстві у Києві.
         Отримав з рук гетьмана звання генерал-хорунжого. Ситуація змінилася 1919 року, коли на зміну гетьманській владі прийшла Директорія, очолювана Головним отаманом УНР Симоном Петлюрою. Генерал-хорунжий Вадим Богомолець був направлений у «почесне заслання» — військово-морським аташе України в Румунії. У 1922 році після поразки УНР Вадим Богомолець емігрував до Туреччини, де приєднався до організації "Комітет спасіння України". Організація займалася розповсюдженням у Туреччині інформації про Україну, а також видавничою діяльністю. До лютого 1922 року Комітет очолював інженер-полковник Олександр Авдіясевич, а після його смерті — генерал-хорунжий Вадим Богомолець. З квітня 1922 року комітет встиг випустити шість номерів журналу «Вільна Україна» французькою мовою. Пізніше Вадим Богомолець переїхав до Франції. Помер він 19 квітня 1936 року. Похований на кладовищі в містечку Візен-Шалетт-сюр-Луан під Парижем.

2.	 Гадд Олександр Оттович –  контр адмірал флоту Української Держави 
         Народився в Кронштадті 12 (24) лютого 1875 року, син генерал-лейтенанта Гадда Отто Федоровича, брат контр-адмірала Георгія Оттовича Гадда. .в 1895 році закінчив Морський корпус. Служив на Балтійському флоті. В 1902 році закінчив водолазну школу, Мінні офіцерські класи (1904) та Курси підводного плавання (1907).
          Офіцер підводного плавання. Командир підводних човнів «Осетр» (1904), «Сиг» (1905—1907), «Макрель» (1907), «Крокодил» (1907—1908), «Кайман» (1908—1910). У 1910 році деякий час виконував обов'язки керівника 2-го дивізіону підводних човнів Балтійського моря. Переводиться на Чорноморський флот. В 1910 — 1912 роках — керівник дивізіону підводних човнів Чорного моря. Згодом командував канонірськими човнами «Донец», «Кубанец», ескадреним міноносцем «Дерзкий». Командир крейсера «Пам'ять Меркурія». Брав участь у бойових діях на Чорному морі під час Першої Світової війни. За бойові заслуги 30 липня 1915 року присвоєно звання капітана 1 рангу, нагороджений Георгієвською зброєю.
         Після Лютневої революції 1917 року — підтримує процес українізації Чорноморського флоту. Після приходу до влади Гетьмана Павла Скоропадського активно включається в процес розбудови Військово-морських сил Української Держави. У липні 1918 року наказом по флоту розпочальсь формування бригади морських тральщиків в Одесі, її командиром призначено контр-адмірала О. Гадда. Стараннями Олександра Гадда, таку бригаду було швидко сформовано. Вона складалася з трьох дивізіонів: першим командував лейтенант Опанасенко, другим — лейтенант Кривицький, а третім — старший лейтенант Л.В. Благовєщенський. Контр-адмірал покладенне на нього завдання виконав успішно — до кінця липня одеський порт і фарватер були повністю очищені від мін. Військовий флот надійно забезпечив морські перевезення, і до кінця 1918 року жодне торгове судно не підірвалося на мінах.  Восени, після повернення німцями більшості кораблів Чорноморського флоту до складу Українських військово-морських сил, 11 листопада 1918 року було оголошено наказ Гетьмана про затвердження бойового складу флоту, а також про призов на службу офіцерів та матросів, звільнених під час захоплення німцями кораблів.
         14 листопада 1918 року Андрія Покровського було призначено Міністром морських справ Української Держави, а його заступниками стали: контр-адмірал Микола Максимов в Одесі та контр-адмірал Олександр Гадд у Києві. Після антигетьманського повстання Директорії та окупації півдня України військами Антанти  перебуває у Севастополі. В 1920 році емігрує до Константинополя. Переїздить до Варни, згодом до Парижу. Член Паризької кают-компанії (1924—1930). Останні роки жив у Гельсінкі. Помер 26 грудня 1960 року.

3.	Дяченко Вадим Євгенович – мічман флоту УНР, математик, член-кореспондент АН УРСР
         Народився 18 грудня 1896 року в Нижньому Новгороді, в 1916 році закінчив Морський корпус у Петрограді з військовисм званням мічман. Потрапив на Чорноморський флот, служив на крейсері «Пам'ять Меркурія».
        12 листопада, невдовзі по проголошенню Цетральною Радою  III Універсалу, на крейсері «Пам'ять Меркурія», де більшість становили саме українці, замість Андріївського Георгіївського прапора було піднесено український. Але близько 200 матросів-росіян ще за день до того, знаючи про такі наміри українців, запротестували проти таких дій і покинули корабель. Після того командир крейсера капітан 2 рангу Терентьєв доніс рапортом, що обов'язки командира крейсера «Пам'ять Меркурия» та майно корабля він здав мічманові-українцю Вадиму Дяченкові. Командуючий чорноморським флотом адмірал О. Немітц передав крейсер у розпорядження комісара Центральної Ради капітана другого рангу Євграфа Акімова. Центрофлот одразу після цього визнав його повноваження. Корабель таким чином офіційно став першим українським крейсером сучасності.
         В цей же день крейсер «Пам'ять Меркурія» та есмінець «Завидний», через загрозу захоплення більшовиками, за наказом українського морського міністерства перемістилися в Одесу, що тоді фактично стала єдиним українським портом.
         Але 17 січня 1918 року збільшовизовані лінкори «Ростислав», «Три Святителі» та «Синоп» разом із крейсером «Алмаз» прибули з Севастополя в Одесу, та заявили українським кораблям свій ультиматум, після чого останні, перед націленими на них більшовицькими гарматами, змушені були спочатку заявити свій нейтралітет, а потім здатися. Проукраїнськи налаштовані матроси зійшли на берег, де разом з мічманом В. Дяченком брали участь у вуличних боях проти червоної гвардії. Через кілька днів, після жорстоких вуличних боїв між червоною гвардією та частинами Центральної Ради, Одеса остаточно опинилася під контролем більшовиків. Вадим Дяченко продовжив службу  на Дніпровській військовій флотилії, кораблі якої переходили від німців до Української Держави, потім до Директорії УНР, після цього до більшовиків і знову до УНР. 
         З відходом українського війська Вадим Дяченко залишився в Києві. Використовуючи знання з математики, набуті в Морському корпусі, був зарахований асистентом Дмитра Олександровича Ґраве в Київському Інституті народної освіти (колишній університет Св. Володимира). В 1925-1927 роках навчався в аспірантурі під керівництвом професора Д.О. Ґраве. В 1930–1934 роках доцент  у Київському фізико-хімічному та математичному інституіті.  Від 1934 року – у Київському державному університеті: професор, в 1934–1950 роках – завідувач кафедрою загальної математики та проректор, водночас в 1948–1950 роках – декан механіко-математичного факультету.
        Був науковим  співробітником Лабораторії експериментальних досліджень з натуральних філософії (1921), Комісії прикладної математики і Київської наукоаво-дослідної кафедри математики (1922–1933 р.р.), інституттів математики (1934–1954 р.р.) та фізики (1935–1938 р.р.) Академії Наук УРСР. 
        Наукові праці стосуються наближених і чисельних методів розв’язування диференціальних рівнянь, теорії відносності, математичної теорії термоелементів загальної механіки. У теорії відносності розглянув наближену форму релятивістської механіки, де зміна маси залежить від швидкості й положення в силовому полі, та довів достатність цієї наближеної форми при розв’язуванні деяких задач планетної механіки. В 1945 році у Києві розпочав дослідження у галузі обчислювальної математики в напрямах теоретичного розроблення фізико-технічних методів і створення спеціальних конструкцій обчислю-вальних приладів. 
        Під його керівництвом створено оригінальні конструкції електро-інтеграторів, електронні мікроскопи з електростатичними і магнітними електронними лінзами. Займався питаннями застосування математики до гідроаеромеханіки. Вивчав спеціальні властивості руху, зокрема визначив клас поверхонь, на яких траєкторія є геодезичною, асимптотичною або деякою іншою кривою.  Помер 2 червня 1954 року в Києві. Похований на Солом’янському цвинтарі Києва.

4.	 Євдокимов Сергій Володимирович – контр-адмірал флоту української держави
         Народився в 1878 році, в 1900 році закінчив Морський кадетський корпус  і в званні мічман потрапив на Чорноморський флот. В 1902 році прослухав курси офіцерського мінного класу і продовжив службу мінним офіцером. В 1904 році переведений на допоміжний крейсер «Урал» в складі 2-ї Тихоокеанської ескадри. Брав участь в Цусімській битві, після того, як крейсер, отримавши підводну пробоїну, був залишений екіпажем,  мічман Євдокимов разом з двома довровольцями залишилися на борту, щоб затопити корабель. Тяжко контужений, був підібраний з води буксирним пароплавом «Свирь» та доставлений в Шанхай.
        З 1905 по 1908 р.р. був командиром есмінців «Завидный» и «Живучий» Черноморського флоту. В 1908 році став флагманським мінним офіцером начальника штабу Чорноморського флоту.  1 лютого 1912 року — Завідувач навчанням в Мінній та радіотелеграфній школі. В 1913 році присвоєно звання капітан 2-го рангу та призначено на посаду начальника дивізіону загороджувачів Черноморського флоту. 11 грудня 1914 року очолював загін кораблів особливого призначення та будучи командиром парароплава «Орел» затопив судна, завантажені камінням біля входу до турецького порту Зунгулдак. Отруївся газами та знову отримав контузію в результаті атаки турецьких міноносців та обстрілу  крейсером «Бреслау». В 1916 році став Георгіївським кавалером.
          В червні 1917 року присвоєно звання капітан 1-го рангу, а через декілька місяців – контр-адмірал.  Призначений на посаду начальника служби зв’язку Чорного та Азовського морів. За часів правління Гетьмана П. Скоропадського призначений заступником начальника (молодший флагман) Генерального морського штабу, який розміщувався в Одесі. Після повалення Гетьманату перейшов на бік білої армії. З березня 1919 по квітень 1920 р.р. був помічником начальника Морського управління Збройних сил Півдня Росії. В квітні-травні того ж року виконував обов’язки Начальника штабу Чорноморського флоту. З травня й до евакуації з Криму був помічником начальника Морського управління в уряді барона Врангеля. В жовтні 1920 року в еміграції, спочатку у Франції, працював таксистом. Коли німці  захопили Париж, його разом з сином було заарештовано і направлено на Одер копати шанці для німецьких військ. 
         В 1947 році переїхав до США,  до виходу на пенсію працював на фабриці в Нью-Йорку, помер 22 квітня 1960 року після тривалої хвороби. Похований в Свято-Троїцькому монастирі в містечку Джорданвіль, штат Нью-Йорк.

5.	Єрмаков Мстислав Петрович – генерал-майор флоту Української Держави 
           Народився в 1875 році, в 1896 році закінчив Морське інженерне училище, перші роки після випуску служив на панцернику «Александр II». На Чорноморському флоті служив на панцернику «Ростислав». Під час Першої світової війни був головним морським інженером Дунайської флотилії.
          З проголошенням Центральної Ради та за часів правління гетьмана Павла Скоропадського продовжує виконувати обовязки командир Дунайської флотилії флоту Української Держави. Після втрати Дунаю та виходів до Чорного моря після антигетьманського повстання переходить на бік Збройних сил Півдня Росії.
         У 1919-1920 рр. в Севастополі очолював роботи по відновленню та ремонту кораблів Чорноморського флоту. У листопаді 1920 року підготував до переходу в Константинополь велике число суден і здійснив технічне забезпечення евакуації армії генерала Врангеля з Криму. В еміграції жив у Парижі і працював інженером-механіком. Був обраний почесним членом Морського зібрання. Надавав велику допомогу російським біженцям-туберкульозникам, як військовим, так і цивільним. Помер 28 серпня 1960 р Парижі. Похований на кладовищі в Сент-Женев'єв де Буа.

6.	Клочковський В'ячеслав Євгенович  — контр-адмірал флоту Української Держави 
         Народився 16 лютого 1873 року у Санкт-Петербурзі у полонізованій шляхетській родині римо-католицького віросповідання. В 1893 році закінчив гімназію у Вільні та поступив на юридичний факультет Варшавського університету. 17 квітня 1894 року за участь у демонстрації був виключений з університету і висланий в Росію до Ярославля. В 1898 році закінчив Демидівський юридичний ліцей та Морський кадетський корпус. У жовтні 1899 року отримав звання мічман та направлений штурманським офіцером на Балтійський флот.
         В 1900—1901 роках — у складі російського загону брав участь у придушенні «боксерського» повстання в Китаї. Після повернення з Китаю продовжує службу на Балтиці. 15 березня 1904 року призначений старшим штурманом крейсера «Адмірал Нахімов». Учасник російсько-японської війни, брав участь у поході 2-ї Тихоокеанської ескадри. У складі екіпажу крейсера 15 травня 1905 року в Цусімській битві з японським флотом проявив мужність і героїзм, був поранений та потрапив до японського полону. За проявлену доблесть у Цусімський битві в 1906 році нагороджений орденом Св. Володимира 4-го ступеню
          В 1906 році повернувся на батьківщину і продовжив флотську службу. В 1907 році закінчив курси підводного плавання і направляється на Чорноморський флот командиром підводного човна «Пєскарь». В 1908 році достроково присвоєно звання  капітан-лейтенант та призначено командиром нового підводного човна «Окунь». В 1910 році — начальник дивізіону підводних човнів у Чорному морі. 10 квітня 1911 року  присвоєно військове звання «капітан 2 рангу» і нагороджено орденом Св. Станіслава 2 ступеню. В 1912 році — нагороджений орденом Св. Анни 2 ступеню.
         В 1914 році призначений начальником Підводної бригади Чорного моря. Брав активну участь у бойових діях під час Першої Світової війни. У 1915 році на чолі нового підводного човна «Краб» здійснив мінування акваторії протоки Босфор. На виставлених мінах підірвалися низка німецьких кораблів, в тому числі крейсер «Бреслау». За постановку мінних загороджень і випробування нового підводного човна «Краб» капітан 1 рангу В'ячеслав Клочковський був нагороджений орденом Св. Володимира 3 ступеню. У червні 1916 року за виконання «особливого» завдання на чолі загону підводних човнів  нагороджений іменною Георгіївською зброєю. Наприкінці 1916 року активні бойові дії на Чорному морі припинились, ворогуючі сторони перейшли до тактики «стратегічної оборони». 
          Після Лютневої революції на Чорноморському флоті суттєво активізувався український національний рух. З проголошенням Центральної Ради В. Клочковський стає прихильником українських національно-патріотичних організацій. 18 липня 1917 року наказом по армії і флоту йому присвоєно військове звання контр-адмірал. Тим часом все потужнішим стає рух за створення флоту української держави. В. Клочковський активно підтримує українізацію бойового складу підводних човнів. 12 жовтня на всіх кораблях і установах флоту, в тому числі і на всіх підводних човнах, на один день було піднято національні українські прапори та стеньгові сигнали «Хай живе вільна Україна».
            Після жовтневого перевороту моряки-підводники відкинули домагання більшовицького уряду щодо підпорядкування їм Чорноморського флоту, й прийняли резолюцію на підтримку УНР. Проте через пасивність Центральної Ради вже на початку 1918 року Крим було окуповано більшовиками. Коли наприкінці квітня до півострова наблизилися загони армії УНР під командою полковника П. Болбочана та німецько-австрійські війська, керівництво Радянської Росії зажадало від командувача Чорноморського флоту контр-адмірала М. Сабліна вивести кораблі до Новоросійська. Але екіпажі підводних човнів, як і більшість кораблів флоту, відмовилися виконувати наказ йти до Новоросійська і підняли українські державні прапори. 29 квітня 1918 року  В. Клочковський очолив делегацію  на переговорах з командувачем німецьких військ у Криму генералом фон Кошем. Переговори були не прості, адже німецьке командування знало про постійні провокації більшовиків та не довіряло ніяким «радам».
            Тим часом у Києві відбувся гетьманський переворот. У Севастополі — 29 квітня майже весь флот підняв українські прапори. 30 квітня — 19 бойових кораблів, під командою М. Сабліна, покинули Севастополь. А вже 1 травня до міста увійшли німецькі війська. Розцінивши вихід частини флоту до Новоросійська, як порушення Берестейської угоди, 4 травня німецьке командування оголосило українські кораблі тимчасово полоненими. Севастополь і флот стали причиною підвищеної напруги у взаємовідносинах України не лише з Москвою, а й з Німеччиною. З цього приводу гетьман Павло Скоропадський відмовився призначати до Берліна військово-морського аташе України. Періодично виникали конфлікти між німецьким командуванням й командуючим Чорноморським флотом М. Остроградським. Шукаючи вихід із ситуації, гетьман Скоропадський 10 червня 1918 року призначає тимчасовим командувачем флоту більш дипломатичного В'ячеслава Клочковського. Одночасно Клочковський залишився на посаді начальника Підводної бригади, яка у повному складі була зарахована до українського флоту.
           Контр-адміралу Клочковському вдалося порозумітися з генералом фон Кошем, незабаром німці почали передавати один за другим кораблі ВМС Української Держави. В Севастополі почало налагоджуватися нормальне життя. 23 жовтня 1918 року військово-морський аташе Німеччини в Україні віце-адмірал А. Гопман оголосив В. Клочковському, що німецьке командування вирішило остаточно передати Україні Чорноморський флот і вручив йому порядок і особливі правила його передачі. 12 листопада до складу українського флоту приймається передана німцями Мозирська (Пінська) річна флотилія.
Та вже 15 листопада Туреччина капітулювала у Першій Світовій війні, і 16 листопада в Чорне море увійшла об'єднана ескадра Антанти. 22 листопада Павло Скоропадський отримав телеграму з Відня від князя Фірстенберга і консула Енно, що Антанта визнає уряд гетьмана і, що її війська ідуть в Україну як «друзі народу» і підтримають лише його уряд і ніякий інший. 24 листопада ескадра Антанти окупувала Севастополь а через два дні — Одесу. Після падіння уряду Скоропадського, через антигетьманське повстання, на щоглах кораблів Чорноморського флоту замайоріли британські, французькі, італійські та грецькі прапори. Командування флотом перейшло до представників Антанти.
           В'ячеслав Клочковський був призначений комендантом Північного порту у Севастополі, хоча в уряді Симона Петлюри він числився командувачем флоту до середини 1919 року. В той же час, підводні човни, що базувались в Одесі, стояли під українськими прапорами аж до повної окупації України більшовиками. Будучи комендантом порту, він всіляко допомагає морякам-підводникам, яким вдалось врятувати свої човни від представників Антанти.
          Втративши всі надії на відродження українського флоту, контр-адмірал  Клочковський у березні 1919 року переїздить до Польщі і поступає на службу до польського флоту. 20 квітня 1919 року В. Клочковського призначають заступником начальника департаменту Морських справ. Він був представником Польщі на Мирній конференцію у Парижі. У червні того ж року представляє польський флот на конгресі Морської ліги Європи у Парижі. В 1921 році — уже Вацлав Клочковський (Wacław Kłoczkowski) оголошується контр-адміралом польського флоту.
           В 1922 році Вацлав Клочковський призначається заступником командувача Військового флоту Республіки Польща. З грудня 1924 року очолював технічну комісію по прийому замовлених у Франції підводних човнів класу «Вовк». 19 травня 1925 року звільняється в запас. Проте, вже 25 травня його призначають радником польського посла в Парижі з технічних питань будівництва підводних човнів. У 1927 році В.Клочковський повертається до Війська Польського і з 17 березня до 30 вересня 1927 року командує дивізією в Торуні в чині бригадного генерала. Вийшов у відставку в 1928 році. Помер у Варшаві 5 січня 1930 року і похований на цвинтарі Повонзки.

7.	 Коваленко Олександр Михайлович – мічман панцерника «Потьомкін», керівник департаменту Морського міністерства УНР
          Народився в містечку Ромни Полтавської губернії (тепер Сумська область) 27 липня 1875 року в родині Коваленків. Сусідки шептали його матері: «Бідна ви, бідна, ця дитина не буде довго жити. Добре, що маєте ще трьох синів, як линочки». Але сталося так, що той слабенький Сашко пережив своїх братів на багато  років.
        В 12 років батьки віддали сина до реального училища, де він навчався разом зі Степаном Тимошенко, в майбутньому відомим математиком і механіком, а також з майбутнім відомим фізиком Абрамом Йоффе. У своїх спогадах «На  межі двох віків» Олександр Михайлович згадує, що в училищі, як і по всіх інших школах, культивувався офіційний загальноросійський патріотизм, девізом якого було «Самодєржавіє, православіє і народность» (розуміється, російська) . 
        На літні канікули протягом трьох років Сашко їздив в село Базилівку Конотопського повіту, перебуваючи в родині братів, Тимошенків - Степана, Сергія та Володимира. Старовинний Базилівський маєток колись належав гетьманові Дорошенку, а потім нащадкам козака Гамалії. Все навкруги сприяло пробудженню українського романтизму - і будинок у стилі козацького бароко, і величезний парк з алеями, ставками й долинами, і село, якого ще не встигла змінити «общерусская культура».
         Перше зіткнення хлопця з великоросійським шовінізмом відбулося після зауваження вчителя: «На каком это безобразном жаргоне Вы говорите?!». У відповідь на слова учня про те, що той «жаргон» є його рідна мова, прозвучало: «Никакого особого «вашего» языка не существует, есть только русский язык, на котором Вы и должны говорить!». Тоді Олександр з запалом прочитав педагогу цілу лекцію про Котляревського і Шевченка, про українську усну народну творчість, після чого той просто утік з класу. Ця подія освіжила спогади з раннього дитинства, коли за участь у конспіративному гуртку на початку 1880-х років було заслано до Сибіру старшу сестру.  Зі спогадів матері Олександр дізнавався про арешт батька в Києві під час похорону Тараса Шевченка.
          Після закінчення училища, восени 1895 року, Олександр Коваленко вступає до Харківського технологічного інституту. Тут він знайомиться з Юрієм Коллардом, який, увесь час був пройнятий українською стихією». Не минуло і місяця, як юнаки стали приятелями. В кінці 1897 року Олександр Коваленко разом з Юрієм Коллардом вступають до конспіративного українського гуртка, очолюваного Дмитром Антоновичем, сином відомого київського професора-історика Володимира Антоновича. З самого початку заснування гуртка, який іноді називають «харківською Громадою», він не мав якоїсь чітко окресленої програми. У поглядах на майбутнє України його учасники мали різні підходи: від автономістських до самостійницьких. 
        Наступниого 1899 року, по всій імперії проходили студентські протести. У Харкові, з початком року, аж до літніх канікул, не припинялися студентські масові зібрання, демонстрації на вулицях та страйки. Багато членів харківської «Громади» стали на чолі цих виступів. Навесні було заарештовано Колларда і через кілька місяців ув’язнення вислано з Харкова до Кобеляк. Декого, в тому числі й Олександра Коваленка, було виключено з інституту та видано наказ покинути Харків протягом 24 годин. На запрошення Колларда Коваленко приїздить до Кобеляк, де займається організацією драматичного гуртка. У вересні  він повертається до Харкова, поновлюється в інституті і продовжує навчання.
        Діяльність у Громаді вимагала все більшого напруження та обережності. Сама собою напрошувалась думка про заснування політичної партії, більш придатної до проведення пропаганди, в тому числі і нелегальної, серед селян та робітників. Ініціативні збори Революційної Української Партії (РУПу) були скликані 29 січня 1900 року.   Згодом, 26 лютого студентська громада у Харкові провела шевченківське свято. Незважаючи на конспіративність зібрання, присутніх було біля 100 чоловік. Свято пройшло з великим піднесенням. Звучали реферати, промови, співи. На святі були представники від різних організацій: з Полтави -  П. Понятенко і С. Петлюра, з Одеси - І. Липа, від харківських громадян - М. Міхновський. Під кінець свята Микола Міхновський з великим піднесенням виголосив свою промову на тему «Самостійна Україна». Промова викликала величезне піднесення серед присутніх, адже вперше прозвучало не тільки політичне, а й історичне та юридичне обґрунтування незалежності України.  
           Наступного року, перебуваючи на статистичних роботах в Лохвиці, Олександр дізнається, що в  технологічному інституті знову припинено навчання на невизначений час через студентський рух. Олександр Михайлович разом з матір’ю вирішили поїхати до Севастополя. Там його соратник  по РУПу Левко Мацієвич процював у військовому порту на будівництві крейсера «Очаков». Коли Коваленко з Мацієвичем роззнайомилися, то, підібравши перевірених людей, заснували гурток для пропаганди українського визвольного руху. Сестра Мацієвича, яка часто приїздила до Севастополя,  привозила підпільну літературу.
          Тим часом Олександр Коваленко влаштувався працювати як військово-морський інженер у чорноморській ескадрі. «Добра платня, гарна уніформа, сам - молодий, гарний, ще й співає милозвучним тенором.., Міг мати великий успіх у житті, міг зробити блискучу кар’єру - тільки сиди тихо і вірно служи «царю і отєчеству». А він замість того, щоб горнутись до пануючої верстви і шукати протекції - більшу увагу приділяв матросам, що здебільшого походили з України» - згадував про нього Борис Мартос .
          Коли спалахнула революція 1905-го року, вона захопила й Олександра Коваленка. Він брав участь в Союзі офіцерів - друзів народу, став навіть одним з його організаторів, виступав з промовами на мітингах у Севастополі. Історія ніби сама кликала його в перші лави революціонерів. Згодом сталася подія, яка знаменувала якісно новий етап у розвитку революції 1905-1907 років, а постать Олександра Коваленка була у ній винятковою. У червні 1905 року панцерник «Князь Потемкин-Таврический»  здійснив свій перший навчальний похід у море. На цьому кораблі проходив військову службі і офіцер - інженер Олександр Коваленко. На момент повстання це був новий бойовий корабель, але традиції на ньому були старі, типові для флоту Російської імперії. Офіцери вже вкотре спробували нагодувати матросів борщем із червивим м’ясом. Але цього разу терпець «нижніх чинів» урвався. Про події на панцернику добре відомо навіть з радянських підручників історії. Але в тих підручниках не говориться, якого саме походження була переважна більшість команди повсталого корабля.
         Пропозицію очолити команду «Потьомкіна» Олександр Коваленко отримав від Панаса Матюшенка, який запевнив офіцера, що не тільки революційна група (комітет) ініціаторів повстання, але і весь екіпаж корабля бажають цього. «Перед революційним комітетом, зорганізованою групою, я дав пояснення, що беру участь у повстанні як член Української Революційної Партії і що тому хотів би, щоб цей революційний акт ставив своєю ціллю, разом з усуненням царського режиму, також визволення українського народу від поневолення національного й соціяльного. В тому, що того ж самого дня мене вибрано на голову революційного комітету, яким я незмінно лишився всі одинадцять днів повстання, я вбачав підтвердження, що революційний комітет погоджується з моїми поглядами, і пояснюю це тим, що величезна більшість матросів на «Потьомкіні», як, зрештою, взагалі, в усій Чорноморській фльоті, були українці». Добрим поводженням з матросами Коваленко здобув їхню любов в протилежність до інших офіцерів, яких матроси ненавиділи. В перші дні повстання він лягає спати нероздягнений, а серед ночі обходить увесь корабель, перевіряючи, чи все в порядку. Мабуть під його впливом офіцерів з «Потьомкіна» та «Георгія Побєдоносця» відправили в Одесу на берег. Під час бомбардування Одеси він стоїть на командному містку поруч з  Матюшенком. До речі, напередодні обстрілу над панцерником червоний прапор був піднятий не як символ революції, а як сигнал-попередження про виконання стрільб. Такий прапор піднімали над стрільбищем і в час служби автора в радянському війську. Завдяки режисеру Сергію Ейзенштейну червоний прапор став таким же міфом, як і розстріл одеситів на сходах Приморського бульвару.
         Настає драматичний момент: наближається ескадра: 12 бойових кораблів з 150 гарматами та 48 міноносними апаратами. Адмірал має наказ: арештувати бунтівників або потопити їх разом з кораблем. «Потьомкін» вивішує бойовий прапор і на всіх парах з наведеними гарматами іде назустріч ескадрі. Але на ньому починається метушня, безладна біганина; гармаші відбігають од гармат... А тим часом треба було показати себе в повній бойовій готовості, а можливо навіть вступити в бій. У цей рішучий момент Коваленко став на сходах, що вели з нижньої палуби на верхню, і скомандував: «Всі на місця! Гармаші до гармат!» Матроси, почувши команду, зараз же зайняли свої місця.
         Олександр Михайлович згадує момент, коли до них приєднався панцерник «Георгій Побєдоносець», то він побачив Україну звільненою від вікового гніту, а за нею і Кавказ, Польщу і Фінляндію. Але, зрада боцманів і кондукторів «Георгія Побєдоносця» викликала серед матросів «Потьомкіна» велику деморалізацію. Серед більше ніж семи сотень матросів свідомих революціонерів  було не більше 50 чоловік. Більшість матросів була захоплена революційним виступом, але при невдачі скоро охолола і зневірилася. Цей настрій використала опозиція й вимагала їхати в Румунію. Революціонерам довелося погодитися, бо закінчувалися запаси палива і харчів, а сподіванки поширити на революцію весь флот не здійснилися.
        Підійшовши до Констанци (Румунія), після переговорів з румунами 54 матроси повернулися на «Потьомкіні» до Севастополя, а Коваленко з більшістю лишилися в Румунії. Згодом частина «потьомкінців» виїхала до Північної та Південної Америки.
        Після поразки повстання Олександр Михайлович живе у Швейцарії та Франції, викладає математику в середній школі, стає автором двох підручників. У 1915-1916 рр. він разом з В. Степанківським видає у Лозанні  журнал  «L’Ukraine». Мешкаючи в Парижі, засновує разом з В. Винниченком українську громаду. Олександр  Михайлович стає однією з найпомітніших постатей в українській політичній еміграції, бере участь у підготовці закордонних українських видань. Він досконало вивчив кілька європейських мов, вивчав наукову літературу. Олександр Михайлович познайомився з Максимом Горьким. Письменник настільки був зачарований високою культурою українського революціонера, що запропонував опікуватися його сином.
        Коли почалася Українська революція, Олександр Михайлович повертається в Україну. Його призначають директором департаменту морської освіти в Міністерстві морських справ. Обіймав цю посаду він і за часів Гетьманату П. Скоропадського, але недовго. Олександр Коваленко подав у відставку після того, як морський міністр Максимов заборонив у відомстві українську мову. Коваленко був відряджений на південь, де завдяки його зусиллям понад 29 кораблів Чорноморського флоту підняли український прапор, в тому числі й колишній «Потьомкін», який в українському флоті отримав ім’я «Борець за свободу». У добу Директорії Коваленко разом з делегацією був відряджений до Ясс та Одеси на переговори з представниками Антанти. Так почалась його дипломатична служба. У 1919 році після виконання дипломатичних доручень у Румунії він був призначений Директорією спочатку консулом в Стамбулі, а потім 1-м секретарем Української дипломатичної місії в Парижі. В 1920 році брав участь в асамблеї Ліги Націй, як секретар української делегації. 
        В 1922 році Олександр Коваленко переїздить до Чехословаччини на запрошення Української Господарської Академії (УГА). Тут він викладає вищу математику та опір матеріалів, стає доцентом теоретичної і прикладної механіки. Видавниче товариство при УГА друкує 4 його підручники з вищої математики та прикладної механіки. Це був колосальний внесок у розвиток української і світової наукової літератури того часу. Протягом двох років (1923-1925) Олександр Михайлович був деканом інженерного факультету, а якийсь час виконував обов’язки проректора Академії. 
        Після ліквідації Української Господарської Академії професура її створила у 1932 році Український Технічно-Господарський Інститут, який мав  в своєму складі 87 українських науковців, в тому числі і професора   О.М. Коваленка. У 1936 році УТГІ видав ще один його підручник «Основи вищої математики». За ці всі наукові заслуги Професорська Рада УТГІ присвоїла Коваленку звання почесного доктора у 1960 році. В Падєбрадах тривалий час перебував Євген Чикаленко, з яким Олександр Михайлович мав добрі стосунки і багато спільних знайомих.
       В 1945 році О. Коваленко виїхав до Німеччини, а потім до Швейцарії, де й жив аж до смерті. Жив з того, що доглядав за будинком, де містилася міжнародна організація стандартизації. Пізніше друзі виклопотали йому пенсію в 250 швейцарських франків (прожиточний мінімум). Так майже все життя йому доводилося жити дуже скромно: чи студентом у Харкові чи доцентом у Подєбрадах із своєю старенькою матір’ю.
         Очевидці пригадують, що Олександр Михайлович завжди був бадьорий, в дуже поважному віці щодня їздив на коні купатися на озеро, а взимку обливався холодною водою з криниці. Ще згадують про нього, як про людину, котра винесла на еміграцію глибоке знання української мови, музики та побутових народних звичаїв. Вони залишилися йому єдиною спадщиною далекої Батьківщини на все життя.
          Коли Олександру Михайловичу було вже понад 75 років, він потрапив у дорожню аварію - поламав два ребра. Після кількох місяців перебування у лікарні він видужав і працював далі, наче нічого не сталося. У 1961 році сталася друга біда - падіння з висоти (збирав вишні). Знову лікарня, знову видужав, але вже дуже ослаб і захворів на очі (катаракта). Витримав дві операції, але не витримало серце. Напередодні смерті він ще читає газети і говорить про свої літературні плани, але вранці його знаходять у кріслі вже далеким від усяких турбот. Це сталося у Женеві 18 жовтня 1963 року.
         Олександр Михайлович окрім наукових видань залищив і спогади про повстання на панцернику «Потьомкін», видане під псевдонімом  Журбенко, а в 1939 році побачили світ спогади «З минулого». 

8.	Лівен Карл Павлович — капітан I рангу флоту Української Держави
           Народився 7 серпня 1880 року в містечку Сессау, сучасна Литва. В 1902 році закінчив Олександрівський ліцей. В 1904 році закінчив Морський кадетський корпус, отримавши військове звання мічман. Учасник російсько-японської та Першої світової воєн. В ранзі капітана II рангу перебував при великому князі Кирилі Володимировичу. 
          В 1918 році — представник українського морського відомства у міжнародній навігаційно-технічній комісії, командир міноносця «Зоркій». Наприкінці червня 1918-го забезпечив повернення українських торговельних кораблів з Новоросійська, коли більшовики вимагали затоплення торговельних суден. Тоді команді одеського пароплава «Євфрат», що вже двічі намагався вислизнути з Новоросійська, вдалося зв'язатися з князем Лівеном — представником Української Держави, що перебував на крейсері «Гебен». Німецькі представники пообіцяли підтримку у випадку будь-якої протидії більшовиків. Відтак «Євфрат» вийшов з порту та рушив до Одеси, услід за ним під українськими прапорами — пароплави «Ай-Петрі», «Юпітер», «Луч», «Анатолій Молчанов», інші. Протягом 3-5 липня кораблі-«заручники» повернулися в порти Української Держави. За відзначення по службі, 1 липня 1918 р. підвищений до капітана I рангу. 
             Того ж року в Одесі одружився з Софією Вількоржевською, наступного року народився син Павло. Восени 1920 евакуйований з Севастополя. 1921 року перебував в Константинополі, згодом — в Парижі. В 1927 році був службовцем.  Помер 23 листопада 1941року в Парижі.

9.	Максимов Микола Лаврентійович — контр-адмірал  флоту Української Держави
          Народився 25 жовтня 1880 в Санкт-Петербурзі. Випускник Морського корпусу «по 1-му розряду»,  Миколаївської морської академії 1907 року та водолазної школи 1909 року.  Учасник російсько-японської війни  1904—1905 років вахтовий офіцер эскадреного броненосця «Пересвет» та захисник фортеці  Порт-Артур. Командир міноносця «Прозорливый» (1908—1911), старший офіцер крейсера «Паллада» (1913—1914), командир міноносца  «Бдительный»  (1914—1916).Капитан 2 рангу. До 1915 року був нагороджений орденами: Св. Георгія 4-го ступеню, Св. Станіслава 2-го та  3-го ступенів , Св. Анни 3-го та 4-го ст., медаллю «За хоробрість» та іншими нагородами. Участник Першої світовоі війни, в 1916—1917 роках командував канонерским човном  «Гиляк», працював у головному штабі Чорноморського флоту. 
        З 1917 року – капітан 1 рангу, після Лютневої революції активно підтримує процес українізації Чорноморського флоту. За часів  Центральної Ради вступив на українську військову службу. З 24 квітня 1918 року брав участь в роботі Комісії «для утворення загальних штатів» українського флоту. З приходом до влади гетьмана Павла Скоропадського, розбудові націо-нальних військово-морських сил стало приділятися значно більше уваги. Одним з перших морських офіцерів, які звернулися до Гетьмана з конкретним планом дій по розбудові українського флоту, був Микола Максимов.
         5 травня 1918 року  — призначений товаришем (заступником) міністра Морських справ Української держави. Як згодом характеризував Миколу Максимова у своїх мемуарах Павло Скоропадський: «.. я не жалкую, що його призначив. Ця людина була щиро відданою своїй справі і вибивалася з сил, щоб як-небудь зібрати залишки того колосального майна, яке ще так недавно представляв наш Чорноморський флот». Свою роботу капітану 1 рангу Максимову та його соратникам прийшлося починати майже «з нуля». Адже, за час існування Центральної Ради, вона не зробила майже нічого для створення регулярної боєздатної української армії та флоту.
          Згідно з розпорядженням Скоропадського, Максимов зібрав нараду з найдосвідченіших офіцерів й адміралів, які прихильно ставилися до ідеї відтворення Українських військово-морських сил. За її результатами 10 травня 1918 року Гетьман створив спеціальну комісію на чолі з віце-адміралом Андрієм Покровським по реформуванні Морського відомства. До складу комісії увійшли: віце-адмірал О. Хоменко, контр-адмірали Д. Ненюков, О. Кликов, П. Патон-де-Верайон та капітан 1 рангу М. Максимов. 1 червня ця комісія представила Морському Генеральному штабу план будівництва і реформування військового флоту України. Затверджений гетьманом, він став основою будівництва національного флоту Української Держави.
        У травні М. Максимов своїм наказом по флоту затвердив перелік військових звань у ВМС: корабельний гардемарин,  мічман,  лейтенант, старший лейтенант, капітан 2-го рангу, капітан 1-го рангу, контр-адмірал, віце-адмірал,  адмірал.  У травні — червні 1918  року Морське міністерство мало у своєму складі такі підрозділи: Головний штаб, Генеральний штаб, Головну  морську  господарчу управу, Головну управу корабле-будування, Головну морську медично – санітарну  управу, Головну військово-судову управу,  Особистий відділ військово-морської освіти, Канцелярію міністра тощо.
         17 липня 1918 року товариш Морського міністра М. Максимов надіслав Міністру закордонних справ опис та малюнок військового прапора Української Держави, затвердженого Гетьманом. Цей прапор, також, було наказано підняти на всіх кораблях українських ВМС. У серпні 1918 року — в.о. міністра Морських справ. Займається питаннями організаційної діяльності міністерства та взаємодії с флотами та підрозділами, що поступово переходять після німецького управління у підпорядкування Української Держави, а також питаннями добудови військових кораблів на суднобудівельних заводах у Миколаєві.
          Восени 1918 року присвоєно звання контр-адмірал. 14 листопада  1918 року Андрія Покровського було призначено Міністром морських справ Української Держави, а його заступниками стали: контр-адмірал Микола Максимов в Одесі та контр-адмірал Олександр Гадд у Києві. Після антигетьманського перевороту залишився   в Криму. З 1920 року — в еміграції. 22 квітня 1930 року очолив «Алжирську групу Військво-Морського союзу». Помер у Ніцці  15 листопада 1961 року.

10.	Мандрика Михайло Іванович – мічман флоту УНР 
           Дата і місце народження не відомі, флаг-офіцер дивізіону тральщиків  флоту УНР в Одесі, розміновував мінні морські поля в Чорному морі в 1918 році. Після падіння гетьманату у січні 1919 року перейшов до флоту Збройних сил Півдня Росії. У тому ж місяці підвищений Врангелем до лейтенанта, евакуювався у 1920 році разом з білим флотом з Одеси, жив у Франції, в місті Антіб, де 14 лютого 1965 року  помер і похований.

11.	Михайлов Всеволод Володимирович –  мічман флоту Української Держави
           Дата і місце народження не відомі, в 1918 році флаг-офіцер штабу дивізіону Одеської бригади тральщиків флоту Української Держави. З 29 вересня 1919 року в Північно-Західній армії Росії, призначений в розпорядження Авіаційного відділу, лейтенант. Емігрував і жив у США, з 1928 по 1932 роки публікував статті на морські теми в кмігрантських газетах, помер в лютому 1944 року і похований у Сіетлі.

12.	Неклієвич Микола Корнелійович — підполковник військово-морського флоту УНР
         Народився в 1888 році на Поділлі, походив з козацької шляхетської родини. В 1911 олці закінчив Морське інженерне училище. На 6 гружня 1915 року проходив службу в чині штабс-капітана корпусу суднобудівних інженерів. Останнє звання у російському флоті — підполковник по адміралтейству.
          У 1917 р. очолював військову секцію Ради Української Чорноморської громади. У 1917 р. — член ради Української Чорноморської громади у Севастополі. У 1917–1918 рр. — начальник окремого відділу корабельного будівництва Головної військово-морської технічної управи Морського міністерства Центральної Ради, згодом — Української Держави.
         З початку 1919 року служив у Збройних Силах Півдня Росії — інженер-механік крейсеру «Кагул» («Генерал Корнілов»). У січні—лютому 1920 року перебував у розпорядженні українського командувача Чорноморського флоту в Одесі адмірала М. Остроградського. У лютому 1920 року виїхав до Криму. Згодом служив рульовим на шхуні «Орлик» у складі Російської армії П. Врангеля. У 1921 році приїхав до Польщі, де поступив у розпорядження Морської управи Військового міністерства УНР. З 1924 року жив на еміграції у Франції де і помер після 1938 року.

13.	Остроградський Михайло Михайлович — контр-адмірал, командуючий Чорноморським флотом Української Держави
Народився 21 грудня 1870 року на хуторі Пашенівка Кобелякуського повіту Полтавської губернії в старовинній козацькій родині, що походила від гетьмана Данила Апостола. Тому іноді прізвище адмірала зустрічається ще й як Остроградський-Апостол. Серед представників цього роду знаходимо миргородського полкового суддю Матвія Івановича Остроградського та його сина Федора Матвійовича — миргородського полковника з 1752-го по 1768 роки. Ще одним яскравим представником родини Остроградських був всесвітньо відомий математик, який товаришував з Тарасом Шевченком в Петербурзі — Михайло Васильович Остроградський (1801-1862). Дитинство хлопчика проходило в атмосфері зацікавленості та любові до української старовини, як це тоді бувало і в інших старих українсько-козацьких родинах.
У вересні 1884 р. Михайло Остроградський вступив до Петербурзького Морського Училища. До підготовчого класу приймались підлітки віком від 12 років, а термін навчання на той час складав 5 років. Закінчивши повний практичний та теоретичний курси із “Золотим знаком”, у вересні 1890 р. Михайло Остроградський отримує звання мічман і потрапляє на Чорноморський флот. Розпочав службу офіцером у 2-му Чорноморському герцога Единбурзького екіпажі, а 14 травня 1896 р. отримує звання лейтенанта.
У 1896 році розпочалась служба на бойових кораблях— мінний офіцер першого розряду, з 1901-го по 1906 роки — старший офіцер канонерських човнів. В 1906 році призначений командиром ескадреного міноносця “Жуткий”. Відтоді почалося його кар’єрне зростання, перед початком Першої світової війни 28 липня 1914 року М. Остроградського призначають командиром крейсера “Пам’ять Меркурія”. Крейсер протягом війни був одним з найактивніших бойових кораблів флоту, діяв на ворожих комунікаціях в районах Босфору, Варни, Констанци та Кавказького узбережжя.
За виявлені мужність і хоробрість під час бойових дій Першої світової війни в Чорному морі М. Остроградський був нагороджений чотирма бойовими орденами, а також іноземними військовими нагородами. Напружена військова кампанія призвела до важкої застуди наприкінці 1916 року. 6 січня 1917 року, ледь одужавши, Михайло Остроградський стає командиром лінійного корабля “Святий Євстафій”. 6 травня 1917 року капітана 1 рангу Михайла Остроградського призначають комендантом Севастопольської фортеці, тобто начальником Севастопольського гарнізону.
З розвалом Російської імперії та проголошенням в Україні Центральної Ради, Михайло Остроградський активно включається в процес українського військового будівництва. Його вважають ініціатором “прапорової” українізації Чорноморського флоту в 1917–1918 роках. Він однозначно зайняв чітку і тверду позицію щодо відродження державного флоту України. Після проголошення Української Народної Республіки в листопаді 1917 року, тодішній командувач Чорноморським флотом контр-адмірал О. Нємітц за підтримки Михайла Остроградського направив телеграму Генеральному Секретарю військових справ УНР про визнання флотом влади УНР. За ці дії О. Нємітца терміново викликали в Петроград, куди він і вибув 13 грудня (але не доїхав), здавши посаду командувача контр-адміралу Михайлу Сабліну.
Остроградський почав вимагати прискорення прийняття рішення про підпорядкування Чорноморського флоту Україні. 25 жовтня від імені Центрофлоту він направив телеграму в Петроград з вимогою припинити слідство над Генеральним секретаріатом і відкликати з флоту вищих офіцерів і комісарів Тимчасового уряду, які призначалися в Севастополь без відома Генерального Секретаріату і Центрофлоту.
6 листопада М. Остроградський взяв участь у роботі І Всечорноморського з’їзду, роботу якого привітала Центральна Рада. Делегати схвалили рішення направити в Київ для підтримки народної влади озброєний загін чорноморців у складі 600 чоловік і 17 делегатів з’їзду флоту. При активній допомозі начальника Севастопольської фортеці М. Остроградського 9 листопада український морський полк відбув до Києва. У столиці моряки започаткували формування “Окремого морського куреня ім. гетьмана Петра Сагайдачного”, і майже всі загинули на київських вулицях під час боїв з бандами Муравйова.
Більшовицька агресія на Київ значно активізувала антиукраїнський рух в Криму, який комуністи намагалися підсилювати через флот, куди направляли цілі загони агітаторів з Петрограда. Час був політично надзвичайно складним. Українське військо спільно з німецькими союзниками витіснили з України більшовицьку армію. 20 квітня 1918 року відбулася нарада Центрофлоту. Наступного дня запорожці корпусу полковника Петра Болбочана прорвали фронт на Перекопі і наблизилися до Джанкоя.
На делегатських зборах капітан 1 рангу Остроградський твердо заявив, що кораблі і військові частини, які стоять під українськими прапорами, виконувати наказ радянського уряду Росії від 26 березня 1918 про перехід флоту до Новоросійська не будуть і підпорядковуються законному уряду незалежної України. 22 квітня 1918 р. Чорноморський флот під командою Сабліна проголосив себе українським та підняв український жовто-синій прапор, надіславши до Києва відповідне повідомлення. Однак нерішучий Саблін дозволяє залишити порт всім кораблям, які не побажали українізуватися. Тієї ж ночі в напрямі до Новоросійська вийшло 14 есмінців та два дредноути під червоними прапорами. Фактично, Саблін зраджує український прапор, який сам же і наказав підняти. У цій ситуації командування флотом у Севастополі перебирає капітан першого рангу, патріот України Михайло Остроградський. Він зайняв чітку і тверду позицію щодо відродження державного флоту України. Однак втеча з Севастополя більшовизованої частини флоту дала німецьким союзникам формальну підставу захопити Український Чорноморський флот, що там залишався.
21 травня 1918 Остроградський призначений гетьманом Скоропадським представником Української Держави у Криму. Він вів переговори з командуванням німецьких військ, які зайняли Крим, щодо збереження Українського Чорноморського Флоту. На початку червня наказом гетьмана Михайлу Остроградському присвоюється військове звання контр-адмірал.
Проте, маючи прямий і рішучий характер, принципова позиція контр-адмірала М. Остроградського у відстоюванні інтересів національного флоту, викликали конфлікт з генералом фон Кошем, який все більше поглиблювався. Остроградський не допустив німецького військово-морського аташе контр-адмірала А. Гопмана до управління флотом, залишивши йому лише військово-дипломатичні функції, і наказав піднімати німецький прапор лише поряд з українським. Про ситуацію, що склалася у взаєминах з німецьким командуванням, М. Остроградський доповів гетьману. Павло Скоропадський вирішив не загострювати стосунки і 10 червня 1918 року замість Остроградського своїм представником у Севастополі та Криму призначив більш дипломатичного контр-адмірала В’ячеслава Клочковського, командира дивізії підводних човнів.
29 липня Михайло Остроградський звільняється з посади коменданта Севастопольської фортеці та стає начальником 2-ї бригади лінійних кораблів. У грудні 1918 року до влади в Україні приходить Директорія, яка відновлює Українську Народну Республіку. 25 грудня морським міністром призначається Михайло Білинський. Своїм товаришем (заступником) він запрошує Михайла Остроградського. Морське міністерство під керівництвом М. Білинського і М. Остроградського, як згадував учасник тих подій Святослав Шрамченко, було найдієвішим з усіх попередніх міністерств.
Тим часом, зі сходу на Україну наступали більшовики, південь окупували війська Антанти, які привели з собою білогвардійські загони Денікіна. Директорія відступила на територію Західної України, яка знаходилася під владою Польщі. Наприкінці грудня 1918 року контр-адмірал Остроградський отримав від керівництва Директорії УНР завдання зорганізувати в Одесі підпільну боротьбу українських старшин та вояків, а також захист дипломатичних інтересів УНР.
Напередодні нового, 1919 року контр-адмірал Остроградський опиняється в Одесі. Мешкав він неподалік від оперного театру, у просторому помешканні з гарним парадним входом. Мешкав не сам, а з якоюсь “південною красунею… дуже рухливою пані бальзаківського віку, на перший погляд, грекинею з півдня України, років 35-40…”, яку він не бажав втягувати в політичні справи. Будинок, де перебував Остроградський стає таємним центром українського політичного життя Одеси. Тут збирає свої засідання комітет українських партій.
Одеса на той час була зайнята військовими держав Антанти, які прагнули до відновлення “єдиної та неділимої” Росії. Україна для них була незрозумілою та й не потрібною. В ці часи, як писав генерал-хорунжий Удовиченко, “в українськім уряді ще і досі існувала якась фанатична віра в те, що держави Антанти, врешті, прийдуть на допомогу Україні та її Армії”.
Намагаючись справдити такі надії уряду, адмірал провадив переговори з представниками Антанти, переконуючи їх в доцільності передачі Одеси під контроль українських сил. У нього також часто буває ад’ютант грецького короля Константина I, який з 1917 р. перебував у вигнанні. Очевидно, що Остроградський відіграв певну роль в поверненні короля Константина на грецький престол в 1920 р.
Наприкінці серпня 1919 р. Остроградський зустрівся зі своїм старим знайомим, білогвардійським генералом Олександром Лукомським. В цій розмові генерал допустив можливість української військової присутності в Одесі, — однак це мало коштувати б українській стороні великої суми грошей. Щоб доповісти Симонові Петлюрі про стан справ в Одесі, Остроградський виряджає до тодішньої тимчасової столиці УНР — Кам’янця-Подільського свого ад’ютанта, сотника Мошинського.
Після приїзду до Кам’янця сотник був прийнятий Головним Отаманом. Володимир Мошинський доповів Петлюрі про стан в Одесі, про те, як дивиться адмірал Остроградський на сучасну ситуацію. Адмірал М. Остроградський, Комітет Військової Організації та провідники українських партій одеських відділів пропонували, щоб українська армія розпочала наступ на Одесу.
Якби українська армія зайняла Одесу, був би легший зв’язок із закордоном, а тим самим можна було б розраховувати на допомогу Антанти, кораблі якої стояли тоді на зовнішньому рейді. В Одеському районі легко можна було зробити мобілізацію, бо й тепер українська військова організація нараховує до 10000 вояків. Населення Одеського району ставиться неприхильно до Денікіна і його легко можна підняти до повстання.
Одночасно ад’ютант повідомив від імені адмірала, що Одесу можна б купити у Денікіна, за відповідну суму грошей. Симон Петлюра уважно слухав, час від часу нотував, а іноді просив більших пояснень. Врешті подякував за звіт, просив передати всім організаціям подяку за працю, а адміралові М. Остроградському за вказівки.
Дав також розпорядження видати гроші на діяльність адмірала, але про купівлю Одеси від денікінців не хотів і говорити: “У нас на це немає грошей!” — сказав Головний Отаман.
Однак діяльність адмірала Остроградського не була марною, денікінці 5 лютого 1920 р. передали владу в Одесі генералу Віктору Сокирі-Яхонтову та частинам Української Галицької Армії (14-та бригада під командою отамана Василя Оробка). Та вже було запізно, і збройний спротив Червоній Армії, яка наступала на Одесу був вже неможливий.
Врешті-решт, через кілька днів перед окупацією Одеси більшовицькими військами, адмірал Остроградський переїздить до Румунії. 17 квітня 1920 р. Михайла Остроградського призначено командуючим Чорноморським флотом Армії УНР, а також морським аташе при румунському уряді.
Симон Петлюра надав адміралу широкі повноваження: доручав разом з послами УНР, а також особисто входити з заявами до окремих міністерств, утворювати при дипломатичних місіях УНР в Румунії, Болгарії, Туреччини воєнно-морські секції, затверджувати та розв’язувати договори з найму, оренди, купівлі, продажу та ремонту різних плавзасобів, утворювати демобілізаційні комісії та мобілізовувати з дозволу Уряду торгівельні судна.
Перебуваючи у Бухаресті, Остроградський намагався домовитися з представниками Антанти та врангелівцями, прагнучи повернути під українську зверхність кораблі Чорноморського флоту. У жовтні 1920 р. навіть збирався виїхати на переговори до Севастополя, однак отримав заборону від Симона Петлюри.
Інший бік діяльності адмірала полягав у веденні справ оренди та реалізації майна колишнього Русько-Дунайського пароплавства в Румунії (60 суден та пароплавів, механічні майстерні, земельні ділянки та інше майно).
Документи свідчать, що адмірал одержував в ході цих операцій значні кошти, які одразу спрямовував на військові та дипломатичні потреби уряду УНР. Перебував у Бухаресті і син адмірала, мічман Борис Остроградський. У травні 1920 р. мічман Остроградський був відряджений батьком з Румунії до Штабу Української Дніпровської Воєнної Флотилії, що тоді починала формуватись.
Відомо, що в ранзі поручника він у липні 1921 р. проходив курс пілотажу в румунській авіаційній школі (тоді румуни вже дозволили українським старшинам проходити курси румунських військових шкіл).
Після припинення діяльності української амбасади в Бухаресті в 1922 р., Михайло Остроградський залишився в Румунії. Жив він тоді разом зі своєю загадковою одеською супутницею у Бухарестському готелі AtheneePalace. Перша світова війна, постійне перебування на вістрі драматичних подій 1917 – 1920 років підточили здоров’я адмірала. 30 грудня 1923 р., першого українського командувача флотом спіткала раптова смерть від серцевого нападу. Похований в Бухаресті. 

14.	 Пилишенко Василь Васильович – старший лейтенант морського флоту УНР, член Центральної Ради
          Народився у 1889 році на Волині, про його ранні роки, родину та освіту майже нічого не відомо, а сам він про них ніколи не згадував. Відомо лише, що він мав щонайменше брата – Михайла, також військового моряка.
         В  1912 році Василь Пилишенко був призваний на Чорноморський флот. Під час своєї служби він взяв участь в одному з закордонних плавань, а по його закінченні вирішив продовжити службу на флоті. Першу Світову Війну зустрів унтер-офіцером в складі екіпажу панцерника «Синоп». Приблизно в цей же час на службу до флоту вступає і його брат Михайло, що служив на мінному загороджувачі «Бештау» в Одесі.
         29 жовтня 1914 року став першим днем морської війни на Чорному морі. Саме тоді брати Пилишенки і пройшли своє перше бойове хрещення під ворожим вогнем. В цей день німецький лінійний крейсер «Гебен» першим розпочав бойові дії, несподівано обстрілявши порт і батареї Севастополя. Одночасно німцями і турками було скеровано і напад на Одесу, де їм вдалося підірвати канонерку «Донець». Однак головною ціллю турецьких есмінців був мінний загороджувач «Бештау», який вони намагалися знищити в першу чергу. З розширенням воєнних дій на Чорному морі, в 1916 році  панцерник «Синоп» був передислокований в Одесу, де на ньому розмістився штаб Дунайської флотилії, що охороняла південно-західний берег Чорного моря. Михайло на той час уже служив на посильному кораблі «Салгір». Тут братів і застала Лютнева революція 1917 року.
        З цього часу і починається служба Пилишенків Україні. Будучи переконаними і політично активними українцями, вони зуміли зайняти чільні місця в українському військово-морському русі Одеси. Увійшовши до створеної в кінці квітня  Одеської Української Військової Ради (ОУВР), Василь Пилишенко був обраний до Центральної Ради. Як член Центральної Ради увійшов до складу президії Українського Національного Конгресу, що почався 19 квітня 1917 р. в Києві. Після проведення конгресу, Василь Пилишенко повернувся до своєї служби та діяльності в ОУВР, де він представляв інтереси одеських моряків-українців. Тим часом вже розпочалися процеси українізації військових формувань та флоту. В Одесі швидко формувалася Гайдамацька дивізія, торкнулася ця справа і кораблів, що на той час стояли в одеському порту, серед яких були крейсер «Пам'ять Меркурія» та есмінець «Завидний». Під час демонстрації на честь  Першого Універсалу, саме моряки йшли першими, несучи український прапор та портрет Шевченка.
Українізація флоту набирала масштабів. 4 листопада 1917 року при ОУВР Василь Пилишенко розгортає  Українську Морську Раду, яка в своєму складі мала біля двох десятків делегатів від моряків-українців, серед них був брат Василя, Михайло. Одночасно МихайлоПилишенко зайняв посаду комісара Одеського порту. Зайняття цієї посади є останньою відомою звісткою про Михайла Пилишенка.
          Восени 1917 року, після проголошенню Третім Універсалом автономії УНР, підняли українські прапори та перейшли під юрисдикцію УНР крейсер «Пам'ять Меркурія», есмінець «Завидний» (обидва на момент підняття українських прапорів стояли в Севастополі),  та ціла низка інших бойових кораблів.   До цієї праці як голова Одеської Морської Ради немало приклав  сил і Василь Пилишенко, відтак його можна по праву вважати одним із творців флоту УНР.
         Тим часом триває розвал фронту, в Петербурзі відбулося захоплення влади більшовиками, значно погіршшилась  обстановка в країні, особливо у великих містах, таких як Одеса. Місто накрила хвиля грабежів, які чинилися прийшлими дезертирами з Румунського фронту та місцевими червоногвардійцями, які вже наприкінці листопада спровокували перші сутички з гайдамаками та частинами Одеського військового округу. У спробі забезпечити лад, міською владою було створено так званий «міський комітет десятьох», що мав контролювати порядок в місті. Зайняв там посаду і Василь Пилишенко, який відповідав за адміністрацію Одеси. Посаду голови Української Морської Ради він на той час здав фельдшеру з корабля «Добича» Федору Босому. На своїй же новій посаді Пилишенко швидко організував по місту патрулі українських матросів, які наглядали за спокоєм. Це була важка і відповідальна праця.  Таким чином, протягом 1917 року, боцман Василь Пилишенко, окрім своєї основної служби на панцернику «Синоп», спромігся організувати українське морське життя Одеси, крім того він взяв активну участь у загальноукраїнських політичних процесах, а наприкінці року зайняв адміністративну посаду у міському уряді, та утворив загін морської піхоти, який був одним з перших в сучасній українській військово-морській історії.
          Тим часом в Одесі 3 січня 1918 року вибухнуло більшовицьке повстання. Бої Червоної Гвардії з українськими військами тривали майже два тижні – до 18 січня, після чого більшовики змогли витіснити українські частини та захопити владу в місті. Разом зі своїми моряками взяв участь у цих боях і Василь Пилишенко. Нажаль, відсутні відомості про подальшу участь Пилишенка в боротьбі за незалежність України. Відомо лише, що він був нагороджений Залізним Хрестом за Зимовий Похід.
          Після поразки армії УНР, Василь Пилишенко разом із десятками тисяч своїх співвітчизників вийшов на еміграцію. В тридцятих роках він мешкав в селі Поромів Володимир-Волинського повіту (нині це Іваничівський район Волинської області). Тут він одружився на місцевій вчительці та організаторці сільського жіноцтва Галині Лопухович, а 28 липня 1934 у Пилишенків народився син Володимиром. Після 1936 року боцман Василь Пилишенко був нагороджений Хрестом Симона Петлюри,  трохи  пізніше був ще відзначений Хрестом Комбатанта.  Після закінчення Другої Світової війни сім’я Пилишенків емігрувала до Німеччини, а в 1950-ому році до Америки, де вони оселилися в  Рочестері. В 1950 роки Василю Пилишенку присвоєно військове звання старший лейтенант та нагороджений Воєним Хрестом УНР.  Як батько, так і син приймають активну участь у тамтешньому українському житті. Зокрема, Василь Пилишенко протягом 1960-их співпрацював з часописом «Свобода», а в 1977 році в «Альманасі Українського Народного Союзу» виходять його спогади «Чорноморці в Українській Революції». Також відомо, що протягом 1960-их років старший лейтенант Василь Пилишенко разом зі своїм сином співпрацював з пластовим журналом  «Юнак», де було вміщено кілька їхніх дописів, малюнків, віршів, присвячених українському флоту.
       16 липня 1989 року, на 99 році свого життя старший лейтенант флоту Василь Пилишенко помер.  Він був похований на українському православному цвинтарі Андрія Первозванного в Саут Баунд Брук.

15.	Покровський Андрій Георгійович — Міністр морських справ УНР, віце-адмірал
      Народився 14 серпня 1862 року в Петербурзі, в офіцерській родині, яка вела свій родовід від представників козацької старшини. Навчався у Морському корпусі. Потім — Військово-Морській академії. В 1882 році — мічман, в 1890 — лейтенант, мінний офіцер Балтійського флоту. З 1897 року його призначають мінним офіцером Практичної ескадри, а через два роки — Навчальної ескадри Балтійського моря. В кінці 1899 року — старший офіцер крейсера «Африка», в 1902 році — старший офіцер броненосця «Адмірал Сенявін».
         В кінці 1902 року — командир міноносця «Поражающий». В 1903 році  присвоєно військове звання капітан 2 рангу, а в другій половині 1904 року переводять командиром нового ескадреного міноносця «Доброволец». В 1908  році  призначають начальником дивізіону випробувальних ескадрених міноносців Балтійського флоту. В 1910  — одержує звання капітана 1 рангу. 
          Того ж року переводять на Чорноморський флот командиром лінійного крейсера «Ростислав». 7 грудня 1911 року призначають виконуючим обов'язки начальника штабу командувача Морськими силами Чорного моря. 25 березня 1912 року присвоєно військове звання контр-адмірала і призначають на посаду начальника штаба флоту. Першу світову війну зустрів на посаді командувача бригадою крейсерів. Кораблі бригади  беруть активну участь і ведуть успішне протиборство з противником на морі. За успішне проведення морських операцій та переможні морські битви нагороджено орденами Святої Анни 2-го ступеня, Святого Володимира 3-го ступеня, двічі французьким орденом Почесного Легіону, румунським Великим офіцерським Хрестом, двома Георгіївськими Хрестами.
            17 березня 1916 року контр-адмірала Андрія Покровського вдруге призначають начальником штабу командувача Морських сил Чорного моря. Штаб флоту приступив до розробки операції з блокування дій турецько-німецького флоту в районі Батумі-Трапезунд та організації взаємодії з військами Кавказького фронту. 19 квітня штурмом з берега і з моря Трапезунд було взято. Саме контр-адмірал Андрій Покровський спланував і провів блискучу десантну операцію з захоплення турецьких фортець і військово-морських баз у Різе і Трапезунді. За її планування і організацію 4 квітня 1916 року Андрія Покровського підвищено до віце-адмірала. Однак 28 червня 1916 року командувачем Чорноморським флотом призначено молодого віце-адмірала  О. В. Колчака. Того ж дня Покровський подав у відставку з посади начальника штабу і незабаром був призначений начальником 2-ї бригади лінійних кораблів. 
         Після Лютневої революції  1917 року на Чорноморському флоті активізується український національно-визвольний рух. В умовах зростаючого безвладдя  Покровський послідовно підтриму-вав Чорноморський військовий український комітет. Віце-адмірал Андрій Покровський став одним з тих адміралів, які активно підтримали процес українського державотворення. На кораблях його бригади активно діяли українські ради. А на щоглах лінійних кораблів восени 1917 року вже розвівалися українські жовто-блакитні прапори.
         В листопаді-грудні 1917 року віце-адмірал А. Покровський працював над організацією національного українського флоту і активно заперечував намагання Центральної Ради провести в життя ідею добровільної служби на флоті. Він справедливо вважав, що долю молодої держави мають вирішувати не політичні гасла, а сила зброї. У цьому питанні А. Покровський мав розуміння і підтримку військових міністрів УНР  Олександра Жуковського і Олександра Грекова, які разом з ним намагалися навести лад в організації флоту. Виходячи з ситуації в Севастополі і в Криму, Покровський запропонував підпо-рядкувати військовому відомству УНР західну частину Чорноморського флоту, на яку вплив більшовиків був мінімальний. Наказом по морському відомству 27 березня 1918 року віце-адмірала А.Покровського призначають начальником охорони Південно-Західної частини Чорного моря з тимчасовим штабом в м. Одесі, а 24 квітня — головним командиром всіх портів Чорного і Азовського морів.
        Тим часом,  29 квітня у Севастополі, за наказом контр-адмірала М. Сабліна на кораблях Чорноморського флоту було піднято українські державні прапори. Здавалося, що питання флоту вирішене остаточно. Але провокаційна інформація, що до Севастополя наближаються одні лише німці, дозволила більшовикам вивести частину флоту до Новоросійська, де більшість кораблів за наказом В. Леніна була безславно затоплена.
       1 травня німці, як союзники, увійшли до Севастополя. 4 травня віце-адмірал А. Покровський, як головний командир українських портів, взяв участь у переговорах з командувачем німецьких військ в Криму генералом фон Кошем. Відповідно до Берестейського мирного договору було обумовлено, що до завершення війни кораблі флоту піднімуть українські прапори. Але вихід кораблів до  Новоросійська німці оцінили, як грубе порушенням умов Берестейського договору і 4 травня виставили в портах свої караули і почали спускати українські прапори, оголосивши кораблі тимчасово полоненими.
           Однак, з приходом до влади гетьмана П. Скоропадського  флот-ським  справам стало приділятися значно більше уваги. На відміну від попереднього уряду УНР, гетьман довірив справу будівництва флоту фахівцям. Своїм наказом від 10 травня 1918 року Скоропадський створив спеціальну комісію по реформуванню Морського відомства на чолі з віце-адміралом А. Покровським. До складу комісії увійшли досвідчені військові моряки: віце-адмірал О. Хоменко, контр-адмірали Д. Ненюков, О. Кликов, П. Патон-де-Верайон та капітан 1 рангу Микола Максимов. 1 червня ця комісія представила Морському Генеральному штабу план будівництва і реформування військового флоту України. Затверджений гетьманом, він став основою будівництва національного флоту Української Держави.
          За пропозицією А. Покровського Гетьман України 21 травня 1918 р. призначає своїм представником у Севастополі та Криму контр-адмірала Михайла Остроградського, а сам командувач відбуває до Одеси, де займається організацією охорони та забезпеченням оборони північно-західного району Чорноморського узбережжя. Відповідно до наказу А. Покровського № 70 від 23 травня 1918 р. розпочалось формування бригади морської піхоти у складі трьох полків: 1-й у Одесі, 2-й у Миколаєві, 3-й у Херсоні. В цей же час у Генеральному морському штабі створюється відділ морської піхоти. Указом гетьмана Андрію Покровському було присвоєно військове звання адмірал.
        Йому досить швидко вдалося організувати в Одесі діючий штаб флоту, відновити бойову готовність кораблів, що дислокувалися в західній частині Чорного моря, та поповнити флотські установи професійними моряками. За ініціативи адмірала Покровського, створена при Міністерстві морських справ геральдична комісія, затвердила проект українського військово-морського прапора, на основі корогви Чорноморської козачої флотилії. 18 липня 1918 року гетьман Павло Скоропадський затвердив закон про Військово-Морський прапор Української Держави: на білому полотнищі синій хрест з Державним прапором і тризубом у кряжі. Наказом по Головному морському штабу флоту № 192/44 контр-адмірал Микола Максимов оголосив про затверджен-ня Військово-Морського прапора і наказав його підняти на кораблях і суднах українського флоту.
        Наступним наказом  адмірал    Покровський сформував бригаду морських тральщиків в Одесі і призначив її командиром контр-адмірала Олександра Гадда. Бригада складалася з трьох дивізіонів: командиром першого було призначено лейтенанта Опанасенка, другого — лейтенанта Кривицького, третього — старшого лейтенанта Благовєщенського. Контр-адмірал О. Гадд наказ А. Покровського виконав успішно — до кінця липня Одеський порт і фарватер від мін були очищені повністю. Військовий флот надійно забезпечував морські перевезення, до кінця 1918 року жодне торгове судно не підірвалося на мінах. 11 листопада німці остаточно передали кораблі Чорноморського флоту під управління українського команду-вання. Того ж дня, наказом гетьмана Скоропадського адмірал Андрій Покровський призначається Міністром морських справ Української держави.
        Тим часом, у Чорне море увійшли кораблі Антанти. Гетьман вступив у переговори з Францією. Проте антигетьманське повстання, звело плани співпраці України з Францією нанівець. Наприкінці листопада війська Антанти окупували південь України.
         26 листопада 1918 року Андрія Покровського, на посаді міністра Морських справ, замінив Михайло Білинський. 14 грудня війська Директорії взяли Київ і гетьман Скоропадський разом зі своїм урядом подав у відставку. Після відставки, розраховуючи на можливість спільної з генералом Денікіним боротьби з більшовиками, адмірал розпочав консультації з новопризначеним командувачем білогвардійським Чорноморським флотом адміралом Василем Каніним. Слідуючи в руслі пізньої політики гетьмана, він сподівався, що білий рух Росії допоможе Україні в її боротьбі. У зв'язку із наступом Червоної армії на Крим, адмірал  А. Покровський 13-14 листопада 1920 року разом з військами Врангеля емігрував із Севастополя у Стамбул.
         21 листопада рештки Чорноморського флоту були реорганізовані в Російську ескадру. Перебуваючи в Стамбулі, А. Покровський остаточно переконався у правоті Михайла Білинського, який його переконував у тому, що незалежна Україна в однаковій мірі неприйнятна як червоній, так і білій Росії.
          Впевнившись, що політика всієї білої еміграції переслідує виключно цілі російської імперії, адмірал Покровський свої відношення з нею розірвав. На еміграції мешкав у Болгарії, пізніше переїхав до Бельгії, де до 1930 року працював робітником-машиністом у Льєжі. У 1938 році переїхав до Єгипту. Останні роки життя прожив у Каїрі. Помер у 1944 році, похоронений в каплиці на цвинтарі монастиря Святого Георгія у Старому Каїрі.

16.	Савченко-Більський Володимир Олександрович - український військово-морський діяч,  контр-адмірал
          Народився в селі  Олишівка  тепер  Чернігівської області в українській шляхетській родині. Походив зі старовинного козацько-старшинського роду, батько був знаним на Чернігівщині іконописцем. Мати теж походила з давнього козацького роду Суліів. Володимир, на відміну від своїх братів, обирає військову кар'єру. На військовій службі з 1888 року, після закінчення у 1893 році піхотного юнкерського училища служив у 22-му піхотному Нижньоновгородському полку. У 1902 році відряджений до Адміралтейства, продовжував службу на Північному флоті. У 1907 році був членом українського гуртка «Кобзарь» у Севастополі.
          На початку Першої світової війни переведений на Чорноморський флот. З  6 грудня 1915 року — підполковник по адміралтійству. Навесні 1917 року  — командир Севастопольського флотського півекіпажу, капітан 2-го рангу. Останнє звання у російській армії — полковник по адміралтейству.
          Після утворення Української Центральної Ради організував і очолив Раду Української Чорноморської громади, активно проводив українізацію флотських  екіпажів у Севастополі та Одесі. З 23 грудня 1917 року призначений директором канцелярії Морського секретарства Центральної Ради у Києві. Докладав багато зусиль для розбудови структур українського флоту. Засновував гардемаринські школи в Миколаєві, Севастополі, Кам'янці-Подільському.  Підвищений у ранзі до контр-адмірала. Станом на 19 квітня 1920 року — начальник Морського генерального штабу УНР. З травня  — командувач Чорноморського флоту.  Станом на 4 серпня — помічник начальника управління Морського флоту УНР. Протягом 19 травня -11 липня та 25 липня - 17 листопада 1920 року та з 4 липня 1921 року — начальник Головної військово-морської управи Військового міністерства УНР (до її ліквідації у 1922 році).     
        Автор низки статей з історії Українського воєнно-морського флоту, опублікованих у таборових виданнях «Табор», «За державність», «Український інвалід», альманасі  «Літопис Червоної Калини». Після поразки визвольних змагань інтернований з частинами Армії УНР у Польщі,   жив у Тарнові з 1921 року. У 1943 році був одним із ініціаторів формування у складі вермахту Українського визвольного війська. З 1945 року жив на еміграції у Франції. У 1946 році та в період з 1947 по 1955 роки очолював Головну раду Хреста Симона Петлюри. 21 вересня 1955 року помер та похований у французькому місті Абодант.

17.	   Свірський Юрій Володимирович – віце-адмірал флоту Української Держави
Народився в 5 квітня 1882 року у місті Каліш —Калішської губернії Російської імперії (тепер Польща) у родині офіцера російської імператорської армії Володимира Свірського із збіднілих руських князів Могилевської губернії та польки Цілини Василевської.
Хлопчик отримав домашню освіту у Варшаві, потім у Кадетському корпусі у Москві (1894-1899). У 1889—1902 роках навчався у Морському корпусі в Санкт-Петербурзі. Мічман Сквірський розпочав службу на Балтійському флоті старшим офіцером на крейсері «Аскольд». Через хворобу перебував у тривалій відпустці в Каліші, після одужання в  1905 році перевівся на Чорноморський флот. Вахтовий офіцер панцернику «Ростислав». Командир канонерського човна «Донець», яка несла службу в Одесі.В 1907 році - старший офіцер крейсера «Пам'ять Меркурія».
З 1908 — служив на мінному загороджувачі «Кронштат», «Пам'ять Меркурія» (вдруге), панцернику «Св. Євстафій». Командир міноносця «Стремітельний».
З 1912 року — офіцер бригади лінкорів Чорноморського флоту. З 1914 - офіцер штабу командувача Чорноморського флоту. За час служби нагороджений орденами Св. Анни, Св. Володимира, Св. Станіслава.
З 1917 року — капітан І рангу. Брав активну участь в українізації Чорноморського флоту. Підтримував підняття українських прапорів на кораблях флоту та звернення до Центральної Ради, щодо активнішої роботи щодо створення національних військово-морських сил. На початку 1918 був заступником керівника морського штабу та міністра морських справ УНР.
Після приходу до влади Гетьмана Скоропадського бере активну участь в  розбудові ВМС Української Держави. З 1 червня 1918 року — Начальник Головного морського штабу Української Держави. Наприкінці літа 1918 року почались прикінцеві українсько-німецькі перемовини, щодо остаточної передачі кораблів Чорноморського флоту Українській Державі. В серпні, за доручення Ради міністрів, виїхав до Берліна як керівник української делегації. Узгоджував план передачі Україні військових і торговельних кораблів, які перебували в руках німців.
Брав участь у переговорах із представниками більшовицької Росії у Києві щодо розв'язання морських проблем. З 10 жовтня 1918 року — контр-адмірал, заступник міністра морських справ. За деякими джерелами — міністр морських справ.
Після антигетьманського перевороту та захоплення кораблів Українського флоту військами Антанти виходить у відставку і в Одесі очолює Лігу Відродження Польського Військово-Морського флоту,   в 1919 році переїздить до Польщі.
Вже як Єжи Свірські (Jerzy Włodzimierz Świrski) на службі в збройних силах Польщі у званні командир 1 рангу. З 1920 — Заступник начальника морських справ військового міністерства, Командувача Морського узбережжя. В 1922 році призначений Першим командувачем військово-морського флоту Польської Республіки.
У 1925—1939 році обіймав посаду начальника Військово-морського управління в міністерстві з військових питань у Варшаві. У 1931 році польською владою присвоєно звання контр-адмірал.
З початком Другої Світової війни, разом з міністерством військових справ, емігрує до Франції, а згодом — до Великої Британії. Разом з міністром оборони Владиславом Сікорським від імени Польщі підписує польсько-британську угоду. Був членом польського уряду у екзилі. З 1941 року — віце-адмірал.
Після «звільнення» Польщі Червоною Армією та встановлення там маріонеткового комуністичного режиму емігрував до Франції, жив у Парижі. У 1946 виїхав до Великої Британії. Помер у Лондоні 12 червня 1959 року. Був похований на цвинтарі в Бромптоні, в 90-х роках перепохований на на військово-морському цвинтарі у Гдині (Cmentarz Marynarki Wojennej w Gdyni). В Одесі на вул. Приморській, 37, на фасаді загону морської охорони встановлена меморіальна дошка Юрія Свірського.

18.	Фабрицький Семен Семенович — контр-адмірал флоту в Української Держави
            Народився 14 лютого 1874 року в шляхетній родині в Одесі, батько був суддею. Випускник Морського корпусу у 1894 році. У 1895-1896 роках здійснював плавання на броненосцях «Імператор Олександр II» і «Наварин». Під час плавання в Середземному морі був посланий з Пірея до Владивостока, де був призначений на крейсер I рангу «Адмірал Нахімов». Після повер-нення в Кронштадт в 1898 році вступив в Мінний офіцерський клас і в 1903 році був призначений мінним офіцером на канонерський човен «Йорж», а потім на імператорську яхту «Полярна зірка». Восени 1907 року імператорська яхта «Штандарт», якою зазвичай користувалися  Микола II з сім'єю для своїх плавань під час літнього відпочинку, наскочивши на каміння в фінських шхерах, вирушила на ремонт. Царська родина перейшла на яхту «Полярна зірка», де старший лейтенант Фабрицький був уже старшим офіцером. З цього часу прізвище Фабрицького згадується в щоденниках і листуванні царської сім'ї; 5 листопада 1907 року Фабрицького було підвищено до звання капітана 2 рангу і призначено флігель-ад'ютантом Свити Його Імператорської Величності і перебував в цьому званні і під час служби на імператорської яхті «Штандарт».
        У 1910 році був призначений командиром міноносця «Амурець», а в 1913 році прийняв командування 3-м дивізіоном ескадрених міноносців на Балтійському флоті і підвищений до звання капітана 1 рангу. У лютому 1915 року призначений начальником окремої морської бригади, сформованої з матросів для оборони Моонзундских островів. 28 червня 1916 отримав звання контр-адмірали і 17 жовтня  С.С. Фабрицького було призначено командувачем окремої Балтійської морської дивізії. На початку 1917 року окрема Морська дивізія була перекинута на Чорноморський флот і зайняла оборону в гирлі Дунаю.
        Після Лютневої революції контр-адмірала Фабрицкого замінив контр-адмірал князь Трубецькой, а Фабрицький був зарахований в резерв чинів Морського міністерства. Наказом по армії і флоту від 22 червня 1917 року контр-адмірал Фабрицький був звільнений від служби з мундиром і пенсією.
        З 1918 в гетьманській армії, влітку 1918 командир корпусу морської оборони Чорного моря, потім в Донський армії, начальник річкового загону, командир Донської річкової флотилії. З 10 січня 1920 р. — начальник штабу річних сил Збройних Сил Півдня Росії. У Російській Армії до евакуації з Криму. До літа 1921 жив в Константинополі, член Союзу морських офіцерів. В еміграції в Бельгії, голова Спілки офіцерів Морських в Бельгії. Помер у Брюсселі 3 лютого 1941 року, похований на цвинтарі Юксель. Нагороджений шістьма російськими і сімома іноземними орденами.

19.	Хоменко Олександр Олександрович — віце-адмірал Чорноморського флоту Української Держави 
          Народився 25 березня 1867 року в Одесі, в 1887 році закінчив Морський корпус, досконало вивчив французьку мову; служив на Далекому Сході старшим офіцером крейсерів «Новік» та «Азія». В 1900 році очолював військово-морський відділ Російської імперії на Всесвітній виставці в Парижі, нагороджений французьким орденом Почесного легіону.  Брав участь у російсько-японській війні 1904—1905 років, командував міноносцем «Скорый» (1903—1904), займався встановленням корабельних гармат на створюваних укріпленнях сухопутного фронту, завідував сектором морських батарей. В 1904 році отримав звання капітан 2 рангу. Пізніше командував крейсером «Абрек» (1905—1906), навчальним судном «Ринда» (1906—1910). В 1904 році отримав звання капітан 1 рангу. З 1911 року комендант Кронштадтського порту, в 1912 році — контр-адмірал.В грудні 1913 року став віцу-адміралом.
         У роки Першої світової війни з 1915 — командир транспортної флотилії Чорноморського  флоту. В 1916 році призначений начальником вантажних перевезень Чорним і Азовським морями, в Одесі продовжував керувати Транспортною флотилією, у помічники йому з Петрограда прибув капітан першого рангу Володимир Шрамченко — у столиці виконував обов'язки офіцера при морському міністрі. 8 серпня 1917 року загальноматроський мітинг в Одесі змусив його подати у відставку з посади командира Транспортної флотилії і припинити планування операції на Босфорі. Нагороджений орденами Св. Станіслава 2  та 1 ступенів, Св. Анни 4,  2 та 1 ступенів з мечами, Св. Володимира 4, 3 та 1 ступенів 
         В 1918 році — голова демобілізаційної комісії Морського міністерства Української Держави. Після антигетьманського повстання в січні 1919 року перейшов до білогвардійців, білоемігрант.   Протягом 1919—1920 років керував Управлінням російського торговельного флоту в Парижі. У 1936—1938 роках очолював Товариство російських морських офіцерів в Ніцці. Помер у Швейцарії 12 листовпада 1939 року.

20.	Шрамченко Яків Володимирович — капітан 1 рангу Чорноморського флоту  УНР
           Народився 25 листопада 1886 року в родині морського офіцера, майбутнього контр-адмірала Володимира Миколайовича Шрамченка в Санкт-Петербурзі. В 1906 році закінчив Морський корпус, в 1910 році офіцерський клас підводного плавання та в 1914 році мінний клас. Командував №на Балтійскому флоті підводними човнами: «Пескарь» (1913-1914), «Минога» (1915-1916), «Вепрь» (1916). Далі служив на Чорному морі, командир ескадреного міноносця «Нєспокойний»,  після проголошення УНР з 18.03 до 27.03.1918 р. — начальник штабу морського начальника Одеського округу, в подальшому — офіцер відділу перевезень Чорного моря флоту Української Держави. Після падіння Гетьманату — подався до білогвардійців. Емігрував з Врангелівськими військами. Проживав у Югославії, під час окупації країни німцями переїхав до Австрії. Після завершення війни опинився на території, зайнятій американцями. Це врятувало Якова Володимира від арешту радянськими спецслужбами. Переїхав до США, Проживав у Нью-Йорку, де й помер. Автор спогадів «Жуткие дни. Агония Черноморского флота».












Одесити – міністри УНР та Української Держави

З проголошенням незалежної Української Народної Республіки виникла потреба у власних урядовцях.  Після ліквідації Гетьманщини Катериною ІІ в 1775 році, навіть обмеженої після повстання Гетьмана Івана Мазепи, українці майже півтора століття не мали досвіду власного державного управління. Тому на початку становлення української держави на найбільш відповідальні посади призначалися люди, які проявили свої управлінські здібності ще в дореволюційний період. Найреальнішим претендентом серед одеситів був Євген Чикаленко, який був ініціатором створення Центральної Ради й відмовився від посади Голови на користь Михайла Грушевського.
В усіх урядах, від січня 1918 року і майже до кінця 1920 року, коли уряд ще діяв на частині українських земель, до його складу входили представники Одеси. Можна сказати, що Одеса на той час була другим за значенням містом після столиці України Києва. Це був великий промисловий центр, тут знаходився штаб Одеського військового округу, який охоплював весь південь України, крупний морський порт та важливим культурним, освітнім та науковим центром. Одеса також була центром українського націо¬нального руху, де працювали «Просвіта» та «Український клуб», до яких входили сотні свідомих одеситів і які несли українське слово в маси.
Слід також зазначити, що майже всі міністри не були корінними одеситами. однак для більшості з них Одеса стала своєрідним «трампліном» до міністерської посади. Від Одеси до складу урядів входили два прем’єр-міністри: Всеволод Голубович та Володимир Чехівський, 8 міністрів: Сергій Шелухин, Іван Липа, Андрій Ніковський, Петро Климович, Георгій Афанасьєв, Олександр Жуківський,  Сергій Гутник та Олександр Рогоза. 
І, хоча міністри не військові люди, окрім саме військового та морських міністрів, життя більшості міністрів мало трагічний фінал. Не оминула така доля й міністрів, чиє життя було пов’язане з Одесою.

1.	Афанасьєв Георгій (Юрій) Омелянович — міністр закордонних справ Української Держави
Народився 28 лютого1848 року в родині дворянина – військового в Уфі. Після смерті батька перебрався до   родичів   в   Одесу.  В  1869   році закінчив історико-філологічний факультет Новоросійського університету в Одесі. Тема наукових розробок — історія Стародавнього Єгипту, історія слов'янства та Російської імперії, історія середніх віків і новітнього часу (Велика Британія та Франція), російська література, політекономія. З цією метою кілька разів був у наукових відрядженнях у Франції, мандрував Англією, Італією, Швейцарією. У творчому доробку мав близько сотні наукових праць. Головним предметом його досліджень була Франція. Окремим сторінкам її історії присвятив свою магістерську та докторську дисертації. З 1879 — приват-доцент кафедри всесвітньої історії Новоросійського університету в Одесі. У 1884 році захистив магістерську дисертацію «Головні моменти міністерської діяльності Тюрго», 1892 — докторську дисертацію — «Умови хлібної торгівлі у Франції в XVIII ст.».  Деякі праці Г.О. Афанасьєва видавались у Франції і в Англії. 
Згодом він змушений був залишити посаду як «політично неблагонадійний». На заваді подальшій кар’єрі Г. Афанасьєва в університеті стала його громадська діяльність, яка почалася у студентські роки.  За рекомендацією С.Ю. Вітте був призначений управляючим відділенням Державного банку в Києві (керував банком 1896-1918). Одним із головних досягнень Г. Афанасьєва на цій посаді називають будівництво для банку нового будинку (тепер будинок Національного банку України). У цьому йому знов допоміг випускник Одеського університету С.Ю. Вітте. 3 серпня 1905 року будинок прийняв працівників банку. Так, завдяки зусиллям доктора Афанасьєва і царського міністра Вітте Київ прикрасила чудова споруда, яка, на щастя, не постраждала в роки потрясінь, воєн, розрухи. 
Г. Афанасьєв брав активну участь у житті Києва (входив до кредитних та благодійних товариств, засновував гімназію та ін.), товаришував з багатьма діячами міста, продовжуючи займатися наукою. Не дивно, що, як фінансист, громадський діяч і популярна в столиці людина, Г. Афанасьєв увійшов до першого уряду П. Скоропадського.
 Під час свого перебування на посаді державного контролера Г. Афанасьєву довелося відвідувати Одесу. Так, коли в серпні 1918 року   Г. Афанасьєв, «гостюючи …в Одесі», вирішив проїхати бессарабською залізницею до Акермана для огляду споруд цієї дороги, його не пустили за Дністер румуни, що викликало дипломатичний конфлікт. Не зважаючи на зміни кабінету міністрів П. Скоропадського, Г. Афанасьєву вдалося залишатися в уряді. Більш того в останньому уряді України доби Гетьманату Г. Афанасьєв був призначений міністром закордонних справ. Павло Скоропадський висловлювався про нього, як про людину надто схильну до союзу з Антантою (на це могло вплинути його захоплення історією Франції), притому цим він шкодив союзу з Німеччиною й на реальну ситуацію мало звертав уваги, довіряючи досить сумнівним людям (зокрема, французькому консулу Е. Ено). 
Непримиренні протиборці Скоропадського з українського національного табору закидали Г. Афанасьєву його російське походження та антиукраїнську позицію у мовному питанні. Не оминули й підписання Афанасьєвим, а також іншими міністрами, записки, яку підписали прем'єрові Лизогубу у жовтні 1918 року, в якій висловились за федерацію з Росією.
Після падіння гетьманату П. Скоропадського Георгій Афанасьєв, вочевидь, переїхав до Одеси. Принаймні в 1919 році «Одесский листок» публікував його статті. Згодом емігрував до Королівства сербів, хорватів і словенців де викладав історію на філософському факультеті Бєлградського університету. Помер у Белграді  15 грудня 1925 року.

2.	Голубович Всеволод Олександрович — голова Ради народних міністрів і міністр закордонних справ УНР
Народився в лютому 1885 року в селі Молдавка Балтського повіту Подільської губернії (тепер с. Молдовка Голованівського району Кіровоградської області) в сім'ї священика, Олександра та Ірини Голубовичів, у яких були ще дві доньки Зінаїда й Тетяна. В. О. Голубович не схотів іти батьковим шляхом — вступати до духовної семінарії. Тому по закінченні реального училища поступив до  Київського політехнічного інституту, здобувши в 1915 році диплом інженера шляхів і інженера-будівельника за спеціальністю будівництво залізниць. З 1903 року був членом Революційної української партії, у 1912 вступив до Української партії соціалістів-революціонерів.
Працював інженером, начальником дистанції Куп'янськ Південної залізниці, у 1916 - серпні 1917 років — начальником відділу водних, шосейних, ґрунтових шляхів Румунського фронту при управлінні Одеської залізниці. Переїхавши до Одеси, він став членом української громади, лідером місцевого комітету Української партії соціалістів-революціонерів, організатором партійного осередку на Одеському залізничному вузлі. У квітні 1917 року від імені Одеської управлінської громади надіслав петицію керівництву Тимчасового уряду з вимогою надання Україні територіальної автономії.
В серпні 1917 року в Одесі були проведені позачергові вибори до органів місцевого самоврядування, які проходили за новою схемою — вільні, загальні, прямі,  й засвідчили, що українські партії набрали більшої ваги. Український соціалістичний блок, що сформувався з УПСР і УСДРП отримав 5 делегатів до міської думи (гласних): . Гордієвського,     В. Чехівського, В. Голубовича,            М. Кравченка і Г. Осмоловського. у переліку гласних Одеської міської думи від 7 листопада він продовжував фігурувати за домашньою адресою — вул.   Жуковського, 38. Його, разом з іншими відомими одеситами-однопартійцями Михайлом Гордієвським й Ільком Гаврилюком, потім ще обрали депутатом Всеросійських Установчих зборів від Херсонської губернії.
Наприкінці літа В. Голубович, разом з В. Чехівським, відвідав у губернському центрі Херсонський селянський губернський з’їзд, після чого його сліди в Одесі знову губляться. Всеволод Олександрович змушений був зосередитись на основній роботі в уряді, тому зв’язки з Одесою залишаються спорадичними.
 У Генеральному Секретаріаті — секретар шляхів (з 27 липня 1917 року), секретар торгу і промисловості (з листопада 1917 року). Від 18 січня 1918 року — голова Ради народних міністрів і міністр закордонних справ УНР. Призначений бути головою делегації УНР на Берестейському сепаратному мирному договорі у грудні 1917 р. — січні 1918 р.. Протягом 3-20 січня перебував у Бересті на перемовах із Німеччиною та її союзниками.  
Працюючи у столиці, В. Голубович вважався фахівцем з одеських питань й загалом півдня держави. 27 листопада на засіданні Генерального секретаріату розглядалося питання про флот. Командувач Чорноморським флотом О. Немітц через свого представника Спаде запропонував українському уряду реформувати військову частину флоту. Для вирішення цього та інших питань О. Немітц запропонував зустрітися з представником Генерального секретаріату в Одесі, куди він обіцяв приїхати з делегацією від революційного комітету. Уряд визнав бажаним українізувати Чорноморський флот, створити окреме морське секретарство й доручив В. Голубовичу негайно виїхати до Одеси на вказану зустріч.
Але так трапилося, що державний чиновник потрапив у саму гущу кривавих подій, що розгорталися в Одесі З0 листопада — 2 грудня, про які потім звітував у Києві. 3 грудня 1917 року на засіданні виконавчого комітету Одеської ради робітничих депутатів В. Голубович зробив доповідь про суть політики Центральної Ради. Доповідач наголошував на тому, що Рада представляє собою українські ради солдатських, робітничих і селянських депутатів, а це гарантує її демократичний характер. Отже, вона немає намірів у своїй політиці здійснювати тиск на будь-кого й вважає, що Одеса повинна отримати право на самовизначення, форму якого має встановити саме населення міста, за попередньою узгодженістю з Києвом. Міркування В. Голубовича вочевидь стали основою і для прийняття відповідного рішення Генерального секретаріату про можливість позитивного вирішення клопотання щодо «вільного міста». Адже у такий спосіб можна було посилити український вплив у Одесі.
Голова Ради міністрів навесні 1918 р. неодноразово демонстрував незадоволення щодо німецької політики в Україні. Він заявляв, що німці не вміють, а може й не хочуть розібратися в українських справах, виступав проти головнокомандувача німецькими військами в УНР генерала Г. Ейхгорна та інших офіцерів, бажаючи, щоб Берлін їх замінив. Отже, не дивно, що 28 червня 1918 року його заарештовує німецька військова влада.
За участь у викраденні банкіра А. Доброго 29 квітня був заарештований німцями і до 16 грудня 1918 року перебував у Лук'янівській в'язниці разом з колишніми міністрами УЦР В. Голубовичем і О. Жуковським та урядовцями Ю. Гаєвським, П. Богацьким, М. Осиповим і І. Красовським. У 1919 р. — першій половині 1920 р. редагував друковані органи УПСР у Кам'янці-Подільському та Вінниці.
11 серпня 1920 р. у  Кам'янці-Подільському під час засідання губернської ради народного господарства заарештований Особливим відділом 14-ї армії, 22-29 травня 1921 засуджений на процесі українських есерів — членів Центральної Ради, звинувачених у злочинах проти робітників і селян: опорі встановленню радянської влади в Україні, до десяти років ув'язнення в концентраційному таборі, а зважаючи на амністію ВУЦВК — до п'яти років, але амністований у грудні 1921 року із зобов'язанням щотижня приходити на реєстрацію до міліції.
Якийсь час він поневірявся, не мав роботи. Нарешті став завідуючим відділу капітального будівництва, до 1931 року працював у відділі капітального будівництва Української Ради народного господарства. В 1931 році засуджений у справі Українського національного центру. 7 лютого 1932 року колегія ОҐПУ СРСР зменшила строк покарання до шести років. З урахуванням попереднього ув'язнення влітку 1937 року строк закінчився. 2 червня НКВД порушило клопотання перед Президією ЦВК СРСР про продовження ув'язнення, — йому додали ще п'ять років. Помер у в'язниці Ярославля 16 травня 1939 року.
 
3.	Гутник Сергій Михайлович (ім'я при народженні Сруль Міхелевич) — міністр торгівлі та промисловості Української Держави
Народився 23 грудня 1868 року в місті Аккерман (тепер Білгород-Дністровський Одеської області), що тоді входило до складу Бессарабської області у єврейській родині купця ІІ гільдії. Навчався у 2-й одеській гімназії, по закінченні якої в 1888 році поступив на юридичний факультет Новоросійського університету в Одесі. 28 травня 1892 року Сергій отримав диплом І ступеня за повний курс університету з оцінками з усіх предметів «вельми задовільно», поведінку – «відмінну»; захистив твір «Поняття culpa lata у договірних відносинах згідно римському праву» на «вельми задовільно». 
У 1904–1905 роках займався перемовинами з міністерством фінансів як представник одеської біржі щодо перегляду хлібних тарифів і брав участь в обговоренні проекту промислового податку. В дореволюційний період С.Гутник мешкав у власному будинку по вул. Софіївській, №21, саме навпроти Одеської «Просвіти», а згодом й Одеського Українського клубу, куди були вхожі майбутні міністри УНР та Директорії С.Шелухин, І.Липа. А.Ніковський, В.Чехівський й інші відомі українські діячі. Цілком імовірно, що в «Просвіту» міг заходити й С.Гутник В часи революційних подій 1905—1907 років С.М. Гутник був представником партії кадетів у політичному житті Одеси. У 1910−1912 роках Сергій Михайлович працював на державній службі, управляючим Одеського відділення Сибірського торговельного банку. А в 1915–1917 роках працював юрисконсультом Одеського біржового комітету.
У листопаді 1917 року банкіра було обрано гласним Одеської міської думи. На той час він мешкав у власному будинку по вулиці Софіївській № 21. Під час першого приходу більшовиків до Одеси у січні — березні 1918 року більшовицький командир, Михайло Муравйов, наклав, так звану, «контрибуцію» на одеських «буржуїв» в 10 мільйонів карбованців. Щоб зібрати потрібну суму 22 лютого було скликано «збори представників заможних класів» під головуванням Сергія Михайловича Гутника, промисловці та фінансисти вирішили запровадити «самообкладення», зібрані кошти відправляти до 10-мільйонного фонду для внесення полковнику Муравйову. У ніч на 2 березня більшовики заарештували 69 найзаможніших одеських підприємців. Наступного дня, 3 березня, знову була скликана нарада «представників заможних класів населення» під рукою Сергія Гутника. Він переконав негайно прийняти рішення. В ніч на 4 березня звільнені з в'язниці представники заможних класів, заарештовані за постановою «Румчерода» та ради народних комісарів. Сергій Михайлович Гутник також був головою Одеського біржового комітету, Конституційно-демократичної партії, або, так званих «кадетів». Як гласний міської думи він звертав увагу на необхідність збереження в Одесі торгового флоту, який забирали з собою відступаючі більшовики.
За Гетьманату Павла Скоропадського з 3 травня до 18 жовтня 1918 року Сергій Гутник працював у складі Ради Міністрів Української Держави на посаді Міністра торгівлі та промисловості. С.М. Гутник також був серед підписантів, опублікованого 10 травня, «Урядового повідомлення» із спростуванням чуток, ніби в Україні відновлюється «самодержавіє» в особі гетьмана. Окрім того, разом з двома іншими міністрами-кадетами, Гутник взяв участь у з'їзді Конституційно-демократичної партії у Києві 8—11 травня, делегати якого заявили про підтримку політичного напряму на створення самостійної України.
Незважаючи на свою єврейську національність, він підтримав ліквідацію національно-персональної автономії в Україні. Під час роботи у міністерстві державою було взято курс на централізацію зовнішньо-торгового та промислового життя в основних напрямках галузі, запроваджено державні монополії, виділялися значні кошти на відбудову промислового потенціалу країни, що дозволило вже наприкінці літа 1918 року налагодити роботу значної кількості промислових підприємств, відновити виробничий процес, створити робочі місця. Окрім того було зупинено зниження показників падіння економіки, а з осені вони почали поступово зростати. Поряд з тим надмірна централізація перебігу відновлення торгово-промислової діяльності у народному господарстві і небажання запроваджувати реформи гальмували процес мобільного відродження цих галузей економіки, що й стало однією з причин відставки Сергія Гутника та заміни його на більш ліберального Сергія Меринга.
15-18 (2-5) травня у Києві відбувся з'їзд промисловців, банкірів, торговців, фінансистів та поміщиків, один з організаторів — Сергій Гутник. Понад 1000 учасників заявили про готовність «всіма силами сприяти утворенню нового державного, громадського та економічного ладу Української Держави». З'їзд утворив «Союз промисловості, торгівлі, фінансів, сільського господарства», так званий «ПРОТОФІС».
10 вересня зусиллями міністра торгівлі та промисловості С.М. Гутника підписано Економічний договір між Українською Державою та Німеччиною і Австро-Угорщиною, на господарський 1918/1919 р. Попри низку поступок з української сторони, угода фіксувала вигідне для України співвідношення карбованця та марки, що надавало змогу створити власну тверду валюту та фінансову систему.
10 жовтня міністр Гутник — учасник переговорів з Кримом, де переконання української сторони полягало «в необхідності, внаслідок спільності політичних та економічних інтересів приєднати Крим до України», з наданням першому «органів широкого місцевого самоврядування».
Після антигетьманського повстання повернувся в Одесу наприкінці 1918 року, був обраний головою Одеського біржового комітету. Після приходу більшовиків до влади на Україні, емігрував до Туреччини. У 1920-1922 роках член константинопольської групи партії кадетів. Поселившись в Бухаресті, в 1926 році був обраний депутатом парламенту Румунії від Національної ліберальної партії. Дата і місце смерті невідомі.

4.	Жуківський Олександр Тимофійович  — полковник Армії УНР, військовий міністр УНР 

Народився 22 листопада 1884 року в селі Йозифівка Подільської губ. (тепер Ульянівський районн Кіровоградської обл.). Закінчив Кам'янець-Подільську духовну семінарію, Одеське піхотне юнкерське училище,  ввійшов до  110-го піхотного Камського полку з дислокацією в Каунасі. В 1911 році перевівся до 9-ї Ломжинської прикордонної бригади. Брав участь у Першій світовій війні. З вересня 1916 року — підполковник, командир батальйону та помічник командира полку. У листопаді 1916 нагороджений Золотою Георгіївською зброєю. В 1917 році став полковником російської армії.
Делегат І та ІІ Всеукраїнських військових з'їздів. Член УЦР, ГВК. З кінця липня — представник Українського Генерального військового комітету при Генеральному штабі в Петрограді.
Належав до Української партії соціалістів-революціонерів, будучи одним з провідників партії. Після Жовтневого перевороту повернувся до Києва, де став помічником генерального військового секретаря Симона Петлюри.
Брав безпосередню участь у січневих боях проти більшовиків.  Від 29 січня 1918 року — виконувач обов'язків військового міністра УНР. Від 9 березня  — міністр морських справ УНР. Від 22 березня  — військовий міністр УНР. Автор законопроектів з організації української регулярної армії. На засіданні уряду 15 березня окреслює основні напрямки нової військової політики, головною метою ставиться формування національної армії, стверджує необхідність впровадження єдиноначальства, пропонує заснувати військове училище та Академію Генерального штабу. 
29 квітня  німецька військова влада заарештувала Жуківського за підозрою у причетності до викрадення банкіра Ю. Доброго. 25 липня німецький військово-польовий суд запропонував покарати О. Жуковського на 2 роки і 6 місяців в'язниці, однак виніс вирок засудити його до дворічного ув'язнення.
За Директорії УНР — командир Окремого кордонного корпусу, начальник залоги в Кам'янці-Подільському. Брав участь у створенні Комітету охорони республіки, одним із завдань якого було спрямувати УНР на шлях співпраці з радянською владою. З березня 1919 року— посол та військовий аташе УНР у Чехословаччині та голова всіх посольств УНР за кордоном. 13 вересня  Жуківського призначили ревізором військових місій УНР у Празі, Берліні, Відні.
В 1920 році репрезентував УПСР на конгресі Бернського Інтернаціоналу в Женеві. У серпні 1921 року вів переговори з урядом УСРР про повернення віденської групи УПСР в Україну. За деякими даними, 1922 року здійснив цей намір. Подальша доля невідома.

5.	Климович Петро Титович — міністр фінансів уряду Центральної ради, Одеський міський Голова 
          Народився  в селі Орлик на Полтавщині в сім’ї св  щеника. Закінчив Полтавську духовну семінарію. Продовжив навчання на юридичному факультеті Новоросійського (Одеського) університету, який закінчив у 1879 році зі ступенем кандидата права. По завершенні навчання наприкінці 1880-х — середині 1890-х pp. працював на посаді помічника секретаря Земського банку Херсонської губернії (мешкав він тоді на вулиці Старопортофранківський  «у будинку Чорби»). Був активним діячем української одеської громади, через свою революційну діяльність, неодноразово потрапляв до поліції. Климович — автор виправдального листа членів громади до одеського градоначальника О. Гейнса (19 (7) листопада 1879 p.). Звільнений з ув’язнення 1880 року й виїхав до Австрії, згодом переїхав у Швейцарію. Як представник громади в 1881 році зустрічався з    М. Драгомановим у Женеві. Брав участь у підготовці видання «Словарь російсько-український» (Льв 1893-98).
        Працював на посаді помічника секретаря Земського банку  Херсонської губернії. Оскільки безпосереднім керівником Климовича у цій установі був Павло Зелений, то після обрання П. Зеленого міським головою Одеси, у 1899 році П. Климовича обрано членом Одеської міської управи. Він відав найскладнішою «будівельною частиною» управи — цілковито відповідав за будівництво і благоустрій в місті. Чимало зробив для покращення роботи одеського водогону, каналізації, вивезення сміття, екології, транспортного сполучення з передмістями, брукування та розширення вулиць, організації трамвайного сполучення.
         У 1901 його знов обрано членом управи на наступний термін. Окрім того набутий авторитет дозволив йому 15 січня 1901 року бути обраним гласним одеської міської думи на 1901—1904 роки. На початку 1904 року Климович змушений очолити й одеський водогін (було виявлено зловживання його попереднього керівника). Під його керівництвом здійснено ревізію витрат цього необхідного для міста об'єкта, у квітні 1904 проведено низку випробовувань нових машин водогону. 22 травня 1904 на засіданні Одеського товариства взаємного кредиту його головою був обраний Петро Климович. У зв'язку з цим він за власною заявою залишив посаду члена міської управи. На початку 1905 року Климовича знов обрано гласним Одеської міської думи.
1906 року — Климович серед організаторів та перших керівників одеської «Просвіти».
          До 1917 року займав посаду голови Одеського відділення Російсько-Англійської торговельної палати, був головою економічного відділу одеського відділення Російського технічного товариства, а також головним представником Петербурзького товариства страхування в Одесі.
          5 квітня 1918 року на Раді народних міністрів УНР Петра Климовича призначено на посаду управляючого Міністерством фінансів. Після розпуску 30 квітня Ради міністрів УНР гетьманом Скоропадським, участі в роботі українських урядів не брав.
          Після повернення до Одеси продовжував перебувати у правлінні Одеського товариства взаємного кредиту, 2 липня 1918 обраний його головою. Водночас брав участь в українському русі. 6 липня 1918 року Одеська міська українська рада обрала Петра Климовича своїм головою. Залишаючись в Одесі, продовжував діяльність і у складі «Просвіти».
           Страчений більшовиками в Одесі як член уряду часів Української Центральної Ради. Климович потрапив до списку з 157 осіб — переважно членів «Просвіти», які були заарештовані Одеською Губ-ЧК з 30 травня до 8 червня 1920 за участь у «підпільній петлюрівській організації». Після засідання Губ-ЧК 14 червня 1920 більшість з них, в тому числі Петро Титович Климович, були розстріляні.

6.	   Липа Іван Львович — видатний громадський та військовий діяч
Народився 24 лютого 1856 року у місті Керч у міщанській сім’ї. Закінчив Керчинську Олександрівську чоловічу гімназію  в 1888 році, його однокласником був майбутній генерал-хорунжий українського війська Левко Дроздовський. Як «неблагонадійна» особа, попри відміний атестат зрі¬лості, але з «четвіркою» за поведінку, не мав права навч. у Москві та великих університетських містах України. Вступив на медичний факульет Харківського університету. Тут під впливом студентської громади перейшов на націоналістичні позиції. Формуванню націоналістич-ного світогляду сприяли знайомства зі «Старою громадою» міста. Був одним з засновників самостійницької організації – «Братство тарасівців». Діяльність «тарасівців» привернула увагу поліції і спричинило арешти багатьох учаснтків. Липа один рік утримували в одиночній камері слідчої в’язниці, ще три місяці – разом із кримінальними злочинцями, 3 роки жив у Керчі без права виїзду під наглядом поліції. На власний ризик побував у Санет-Петербурзі, де у міністра освіти добився дозволу закінчити навчання в Казанському університетт, який закінчив з дипломом лікаря 1897 року. Відтоді працював за фахом на Полтавщині та Ожещині. З 1902 по 1918 р.р. жив у Одесі, займався лікарською практикою. В 1904–1905 роках збудував лікарню у селі Дальник під Оде¬сою (тепер с. Великий Дальник) 
Брав активну участь в укр. громад. житті, зокрема в Одеській філії  «Просвіти», що була центром українського життя міста й об’єднувала інтелігенцію різних поколінь. У зв’язку із забороною діяльності «Просвіти» в 1912 році разом з однодумцями створили – «Український клуб» та молодіжну «Укра¬їнську хату», що проіснували до початку 1-ї світової війни. У цей період  активно займався літературною діяльністю: його вірші, новели, оповіді, поезії в прозі, розвідки і рецензії друкували україномовні газети і журнали.
Першу світову війну сприйняв двояко: як антинародну, зважаючи на офіційну шовіністичну про¬паганду, якій слід було протидіяти, щоб рятувати українську молодь від безглуздої смерті за чужі інтереси, і разом з тим – як вій¬ну, що принесе визволення Україні. 
           В 1917 році з початком української революції призначений комісаром Одеси (до травня 1918); входив до складу Керівного комітету Одеси. За Гетьманату обіймав посаду лікарського інспектора, залишався ним і тоді, коли місто захопили денікінці. 1 січня 1919 призначений Міністром віросповідань УНР. У Києві провів оформлення автокефалії УАПЦ та скликання її Синоду. У недовгий період перебування Директорії у Кам’янці-Поділь¬ському – в.о. Міністра віро¬сповідань, юстиції та охорони здоров’я. З червня. до грудня 1919 року — головний лікар Військового міністерства УНР та Житомирської юнацької школи.
 Восени 1919 – серпні 1920 років – перебував в урядовій комісії з підготовки Конституції  УНР у м. Тарнув (Польща). Тут в 1921 році скликано перший від часів Директорії парламент – Раду Республіки. Липа відкрив перше його засідання привітанням Армії УНР.  Парламентом призначений Міністром охорони здоров’я. Згодом працював лікарем у військових таборах.
 У березні 1922 року переїхав до Львова, почав працювати приватним лікарем у Винниках. Тут упорядковував свої твори для видання, збирав матеріали для вшанування пам’яті давніх друзів, які загинули у визвольній боротьбі. Сам уже тоді був важко хворий на рак шлунка, що спричинило його смерть 13 листопада 1923 року. Помер та похований у Винниках. 

7.	Ніковський Андрій Васильович — перший заступник Голови Центральної ради, міністр закордонних справ в уряді Директорії, письменник
        Народився 14 жовтня 1885 року в болгарському селі Малий Буялик Херсонської губернії (тепер село Іванове Лиманського району) під час батьківського бурлакування по панських маєтках. Його батько, Василь Євстафійович – міщанин з Очакова, мати, Ірина Опанасівна – проста селянка з-під Березані на Миколаївщині. Дитинство Андрійка минуло в селі поблизу Очакова, «в голому, сухому як перець степу, над півсолоною Березанською затокою Чорного моря». Коли хлопчику сповнилося сім років, помер батько. Невдовзі мати вдруге вийшла заміж і переїхала до Одеси. Одна з адрес, за якою проживала нова сім’я, –на вулиці Успенській 62.
           Спочатку Андрійко навчався у народній школі, після її закінчення впродовж року допомагав вітчимові – службовцеві лазні, а у вільний від роботи час готувався до вступу в гімназію. Це вдалося йому без особливих зусиль. За спогадами Ю. Лавріненка, в цьому посприяв син одеського ювеліра М. Елік, звернувши увагу на хлопчика, який стояв перед вітриною магазину і на запитання, що він тут робить, відповів: «Учусь, дядю, читати». Зворушений пан допоміг Андрійкові здобути освіту: готував його до гімназії, підтримував під час навчання в ній, посприяв вступу до університету.
          Навчався Андрій у п’ятій одеській гімназії, із 14 років заробляючи репетиторством. Закінчив її в 1905-у (разом з майбутнім нобелівським лауреатом Соломонои Ваксманом). З атестата видно, що найцікавішими предметами були географія, математична географія та фізика. Можливо, інтерес до цих наук став вирішальним при вступі на природниче відділення фізико-математичного факультету університету в Одесі. По закінченні першого курсу, перебуваючи під впливом українського середовища, передусім одеської «Просвіти», Андрій Ніковський переводиться на слов’яно-руське відділення історико-філологічного факультету.
           Під керівництвом професора Б.М. Ляпунова, брата відомого математика                    О.М. Ляпунова, молодий студент працює над розробкою наукової теми історії руських говорів та зв’язку з мовою давньоруських пам’яток. Досліджуючи цю тему, 1910 року Андрій здійснив діалектологічну експедицію поблизу Хотина (тепер Чернівецька область), де записував місцеву українську говірку. Під час експедиції захворів на малярію, через що не встиг опрацювати зібраний матеріал. Є. Чикаленка запропонував Ніковському разом з дружиною замешкати деякий час й його садибі в Перешорах, чим подружжя з радістю скористалося наступного року. На прохання професора Б.М. Ляпунова керівництво факультету продовжило термін навчання Ніковського ще на рік – для закінченнярозпочатої роботи. Навесні 1912-го навчання в університеті закінчилося, але диплома А. Ніковський не отримав через відмову складати останній іспит, оскільки за наявними оцінками йому могли видати диплом ІІ ступеня, який не дозволяв складати магістерські іспити. Тому й вирішив перенести складання іспитів  на наступний рік, обмежившись заліковим свідоцтвом, яке давало право викладати у гімназіях.
         Молоді роки Андрія припали на той час, коли після революції 1905 року в Російській імперії було частково знято заборону на українське слово й почали виходити національні видання та створювалися нові осередки українського життя: клуби, гуртки, товариства. А. Ніковський багато часу й енергії віддавав робот в одеській «Просвіті», де був членом правління, секретарем і бібліотекарем. Саме він займався впорядкуванням книгозбірні, купленої у вдови колишнього лідера одеської «Громади» Л. Смоленського. На початок 1908-го в бібліотеці нараховувалося більше двох тисяч видань. Активна громадська діяльність посприяла тому, що Андрій став делегатом від Одеси всеслов’янського студентського з’їзду, який проходив у червні 1908 року в Празі.
        Наприкінці того ж 1908-го Сенат видав указ, згідно з яким діяльність українських просвітніх організацій визнавалася такою, що «загрожує громадському спокою». Наступного року одеську «Просвіту» було закрито. Після цього Андрій вступив до Одеської студентської громади, де вів курси української мови в таємних гуртках для молоді. Він також взяв участь у створенні Українського клубу та товариства «Українська хата», де виступав з рефератами про українську літературу. У серпні 1908 року А. Ніковський одружився зі слухачкою Вищих жіночих курсів Наталією Христо. Тоді ж посприяв у виданні першої книжки подруги дружини, молодої письменниці Галини Журби (Домбровської) «З життя» в друкарні своєї тещі Софії Христо. У листопаді 1911-го на вулиці Преображенській 11, відкриває «Українську книгарню «Діло», яка розповсюджувала українську літературу, займалася передплатою та продажем газети «Рада». Керувала книгарнею дружина Наталя Дмитрівна.
        У 1910 році було засноване міжпартійне об’єднання «Товариство українських поступовців» (ТУП). В Одесі діяли два осередки – «Стара Громада» (очолював М. Комаров) і «Молода Громада» (на чолі з С. Шелухиним). Членом останньої був й А. Ніковський. У 1911-у його обрали делегатом на з’їзд ТУПу в Києві. Саме тоді Євген Чикаленко запропонував йому на час відпустки замінити редактора газети «Рада». З документів Одеського жандармського управління відомо, що в жовтні 1912-го А. Ніковський намагався заснувати в місті україномовну газету «Народня справа». Тоді ж вийшли друком його перші літературознавчі праці – «Українська література і кріпацтво» та «Вічна казка».
        Повернувшись до Одеси молодий випускник університету почав працювати викладачем російської словесності в двох одеських гімназіях – Е. Вісковатової (на розі вулиць Богдана Хмельницького та Степової, нині в цьому будинку розташоване Одеське професійний ліцей машинобудування) та О. Белен-де-Балю (на розі Канатної та Успенської, тепер це ЗОШ №39). Працювати доводилося по 12–13 годин на добу, але це не забезпечувало стабільного і пристойного заробітку. Незважаючи на запрошення керівництва гімназій про подальшу співпрацю, А. Ніковський прийняв пропозицію Є. Чикаленка стати постійним редактором «Ради», яку очолював з 1 липня 1913-го до її закриття, через початок Великої війни, 20 липня 1914-го.
         Тільки-но навесні 1915 року було знято заборону на українське слово, відразу ж почалося збирання матеріалів для нового українського журналу, що мав виходити в Одесі під назвою «Основа». А. Ніковський взяв на себе обов’язки видавця та головного редактора, а практичною роботою, пов’язаною з друкуванням часопису, опікувалися його одеські приятелі І. Гаврилюк та       В. Буряченко. Впродовж 1915-го вийшло три числа єдиного на той час україномовного журналу. В умовах війни «Основа» друкувалася з величезними труднощами, зумовленими нестачею паперу, дорожнечею, а головне – цензурними утисками, штрафами або й забороною видання. Приводом для закриття часопису стала стаття С. Єфремова «З хвиль життя», що мала досить категоричний характер.
        У роки війни А. Ніковський переважно перебував у Києві, зрідка навідуючись до Одеси в родинних та видавничих справах. Подальший період життя вже мало пов’язаний з містом Андрієвої юності. Після Лютневої революції його обрали товаришем (заступником) голови Центральної Ради. З приходом німців на знак протесту він вийшов зі складу Ради, був одним з організаторів антигетьманського заколоту, але до складу Директорії не ввійшов. Коли повернулися більшовики, спочатку переховувався, а потім підробив документи на ім’я Йосипа Степановича. Після вступу в місто Денікіна знову працював у газеті «Рада», потім – у «Промені». У листопаді 1918-го померла дружина, залишивши малолітніх дітей – доньку Галю і сина Володимира. З присвятою «ясній пам’яті» дружини наступного року в Києві вийшла книжка А. Ніковського «VITA NOVA», яка містила літературознавчі есе про творчість кількох молодих талановитих поетів-новаторів.
       Коли в 1920-у війська Директорії разом з поляками покинули столицю, Андрій Васильович, встигнувши попередити про негайну евакуацію Галину Журбу, виїхав до Вінниці (залишивши дітей у Києві), де йому доручили очолити міністерство закордонних справ. На цій посаді він пробув два роки, відмовившись від неї через сварку з головним отаманом. Річ у тім, що Андрій Ніковський виділив вдові Петра Болбочана Марії 17 тисяч австрійських марок, а це дуже не сподобалося Симонові Петлюрі. З цього вчинку видно, що Андрій Васильович не тримався за посаду будь-якою ціною, порядність для нього була понад усе.
         У жовтні 1924 року А. Ніковський завдяки клопотанням С. Єфремова, який весь цей час доглядав за його дітьми, повернувся на Батьківщину. Спочатку оселився у Єфремова, та через кілька місяців винайняв кімнату, куди й переїхав з дітьми. Здавалося, життя почало налагоджуватися. Але в 1929-у його заарештовують, звинувативши в причетності до «Спілки визволення України». Після показового процесу в Харкові А. Ніковського засудили на десять років ув’язнення.
         21 квітня 1940-го, відбувши покарання, Андрій Васильович поселяється у доньки в Ленінграді, яка була дружиною військового моряка. З початком блокади дочку з онукою відправили в тил, а от А. Ніковського як колишнього «ворога народу» залишили в місті, де він і помер від голоду та холоду. Там його востаннє бачив Юрій Меженко, який не міг навіть поділитися своїм мізерним пайком з безправним А. Ніковським. Точна дата його смерті так і залишилася невідомою. Похований у братській могилі на Піскаревському кладовищі.

8.	   Рогоза Олександр Францович  — Військовий міністр Української Держави.
Народився  8 червня 1858 року, походив з українських священо-служителів, дворян Вітебської губернії. Навчався в Полоцькій військовій прогімназії. Закінчив Михайлівське артилерійське учили-ще, випущений в 3-ю гвардійську та гренадерську артилерійську бригаду. Служив у лейб-гвардії 3-й артилерійській бригаді (Варшава), у складі якої брав участь в російсько-турецькій війні 1877—1878 років. В 1883 закінчив Миколаївську академію Генерального штабу. обіймав штабні посади у Харківському, Приамурському та Одеському військових округах.
З 22 листопада 1883 проходив службу на Далекому Сході від старшого ад'ютанта штабу 5-ї піхотної дивізії, до старшого ад'ютанта військової канцелярії при військовому губернаторі Приморської області з 1 липня 1888 року . З 28 січня 1891 продовжив службу в Україні — начальник стройового відділу Керченської фортеці. З 4 вересня 1896 — начальник штабу 32-ї (Рівне), а з 10 березня 1898 — 5-ї піхотних дивізій (Житомир). З 30 серпня 1892 — полковник. З 27 квітня 1900 — командир 18-го піхотного Вологодського полку (Новоград-Волинський). З 2 березня 1904 — генерал-майор, командир 1-ї бригади 27-ї піхотної дивізії, з 22 жовтня того ж року — начальник штабу 3-го армійського корпусу, з 16 червня 1906 — комендант Усть-Двінської фортеці. З 13 квітня 1908 — генерал-лейтенант. З 17 березня 1909 — начальник 19-ї піхотної дивізії, з якою і вступив в Першу світову війну. За роки війни брав участь в багатьох битвах, займаючи командні посади від командира дивізії на початку війни, дійшовши до командувача армією. 24 листопада відсторонений від командування більшовиками.
10 квітня 1918 подав заяву про вступ до української армії. Від 30 квітня 1918 року запрошений Гтьманом Павлом Скоропадським на посаду військового міністра в уряді Федора Лизогуба. Був у званні Генерального бунчужного. Під керівництвом Олександра Рогози розгорнуто діяльність по створенню збройних сил Української Держави. До цієї роботи залучив ряд генералів, прихильників української державності:  С. Дельвіга, М. Юнакова,           О. Натієва, М. Омеляновича-Павленка та ін. Реорганізував Гене-ральний штаб, який одразу ж приступив до формування восьми стрілецьких корпусів. У військах впроваджувалась українська мова, реформувались Запорізький корпус,  Сердюцька,  Сіра  і  Синя дивізії, відновлювалось українське козацтво. З 23 листопада знаходився в підпорядкуванні гетьмана Скоропадського.
Після повалення гетьманату у листопаді 1918 року Олександра Рогозу усунули з посади військового міністра. 15 грудня 1918 року заарештований з наказу Директорії, але незабаром був звільнений. Маючи на меті дістатися Кубані або ж виїхати за кордон, тимчасово зупинився в Одесі, де тоді перебували частини, що оголосили про підтримку Добровольчої армії, та війська Антанти. У березні 1919 року відмовився евакуюватися з Одеси та залишився у місті, яке зайняли червоні. Після здобуття міста вояками Григор'єва був заарешто-ваний. За відмову перейти на службу до Червоної Армії  розстріляний  більшовицьким  ЧК 29 червня  1919  року в самому центрі Одеси на Катерининській площі.

9.	Чехiвський Володимир Мусійович — Голова Ради народних міністрів УНР
Народився 19 липня 1876 року в селі Гороховатці Кагарлицького району на Київщині в родині священика. В 1900-у закінчив Київську духовну академію. Під час навчання брав участь у роботі студентського гуртка українських соціал-демократів-«драгоманівців». Дипломна робота випускника, присвячена вивченню діяльності київського митрополита Гавриїла Банулеско-Бодоні (1799—1803), була настільки вдалою, що її друкували двічі.
Володимирові запропонували роботу в одній з російських семінарій, але він відмовився і працював учителем у селах Янівці та Гороховатці. У 1901-у він — помічник інспектора в Кам’янець-Подільській духовній семінарії. Щоправда, його викладацька кар’єра там завершилася скандалом. На закінчення 1903—1904 навчального року було зроблено загальну фотографію курсу, на якій замість портретів єпархіального архієрея, ректора семінарії та викладачів перейняті національними ідеями семінаристи, з подачі Чехівського, в самому центрі вмістили світлину Тараса Шевченка. У 1904—1905 роках Володимир Мусійович працював у рідній академії в Києві. Того ж 1905-го за революційну діяльність та українофільські погляди його перевели у Черкаси, де викладав російську словесність у тамтешньому духовному училищі та історію літератури і теорію словесності в чоловічій гімназії. Організував тут групу УСДРП.
У 1906 році Володимира Чехівського обрали до 1-ї Державної думи Росії, після розпуску якої за участь в українському національному русі він відбував заслання у Вологодській губернії. Лише наприкінці 1907-го завдяки наполегливості виборців та депутатів української фракції Держдуми Володимир Мусійович повернувся із заслання до Києва.
Однак, позбавлений права викладати в духовних навчальних закладах, був змушений на початку 1908-го переїхати до Одеси, де працював інспектором, пізніше — директором Михайло-Семенівського сирітського будинку «Благодійного Товариства», вчителем літератури в електротехнічному училищі Гадяцького, політехнічному училищі Дойна (політехнікумі), у приватній гімназії Гінкулової-Гефена, у млиново-технічному училищі, комерційній школі. Задля підвищення кваліфікації у 1913-у прослухав однорічний курс для вчителів середніх шкіл при університеті й після успішного складання іспитів отримав відповідний диплом. У 1913—1914 роках викладав історію в 1-й та 3-й міських чоловічих гімназіях Одеси.
У травні 1917-го Центральна Рада розглядала кандидатуру Володимира Чехівського на посади помічника куратора або окружного інспектора Одеської шкільної ради. Будучи головним редактором тутешнього часопису «Українське слово», очолював також Одеську філію Всеукраїнської учительської спілки та Херсонську губернську раду об’єднаних громадських організацій. З огляду на громадсько-просвітницьку діяльність уліт-ку 1917-го його обрали гласним Одеської міської думи від українських партійних організацій. А вже у жовтні-листопаді — головою Одеського ревкому. Наприкінці листопада Центральна Рада призначила Володимира Чехівського політичним комісара Одеси і водночас виконувачем обов’язків губернського комісара освіти на Херсонщині.
Наприкінці 1917 року Володимир Мусійович переїздить з Одеси до Києва, де читає лекції з історії України та української культури в політехнічному й медичному інститутах, а також на вчительських курсах. Після підписання на початку 1918-го Брестського мирного договору він різко засудив політику Центральної Ради, особливо — її рішення запросити в Україну австро-німецьке військо. За це газета «Нова Рада» навіть звинуватила його у зраді національних інтересів. І все ж 13 квітня Рада народних міністрів УНР затвердила його на посаді директора департаменту сповідань з правами товариша міністра.
У 1918 році вдруге закінчив одеські короткотермінові педагогічні курси для учителів-лекторів з методики викладання історії. Як «лектор позашкільної роботи» значну увагу приділяв громадсько-просвітницькій праці.
За правління гетьмана П. Скоропадського В. Чехівський оселився у Києві, працював у міністерстві сповідань та церковної політики, але не полишав партійної роботи: співпрацював в органі УСДРП «Робітнича газета», писав публіцистичні статті та розвідки із соціально-економічних питань. У процесі підготовки антигетьманського повстання став активним діячем Українського національного союзу, увійшов до Українського революційного комітету.
У ніч із 13 на 14 листопада 1918 року організував у Києві виступ проти гетьманського уряду. Після прибуття 19 грудня до Києва Директорія затвердила Раду народних міністрів, головою якої призначили соціал-демократа В. Чехівського. Під час його прем’єрства, 22 січня 1919-го, був проголошений універсал про об’єднання Української Народної Республіки (УНР) і Західно-Української Народної Республіки (ЗУНР) у соборну (єдину) Україну. 1 січня 1919-го уряд УНР схвалив закони про державну мову України (українську) і про автокефалію Української православної церкви, а 5 січня — земельний закон.
Володимир Чехівський дотримувався лівих політичних поглядів, виступав за компроміс з більшовиками проти угоди з Антантою — у цих питаннях був близьким до позиції Володимира Винниченка. Дуже мало впливав на діяльність армії УНР. Зрив спроби домовитися з більшовиками, успішний наступ Червоної армії та прагнення керівництва УНР узгодити спільні дії з французами призвели до того, що в лютому 1919 року уряд Чехівського пішов у відставку. Після цього він перебував в опозиції до Симона Петлюри, а навесні 1919-го став одним з організаторів Трудового конгресу в Кам’янці-Подільському, на якому з лівих засад розкритикували політику української влади.
Залишився на території України після її заняття Червоною армією. У 1920-у був одним з лідерів Української комуністичної партії (незалежних). У жовтні 1921-го брав участь у першому Всеукраїнському церковному соборі, який підтвердив незалежність Української автокефальної православної церкви. Був радником митрополита УАПЦ Василя Липківського (1864—1937; митрополит Київський і всієї Русі в 1921—1927 роках, розстріляний НКВД) і благовісником («проповідником») в УАПЦ. Організатор Пастирських курсів у Києві. Один з головних ідеологів української церковної автокефалії, прихильник християнського соціалізму. У жовтні 1927-го — голова другого Всеукраїнського собору УАПЦ.
За радянських часів Володимир Чехівський працював в історико-філологічному відділенні Всеукраїнської академії наук (ВУАН), був професором медичного та політехнічного інститутів у Києві, викладав на соціально-економічних курсах.
Особисте життя «служителя культу» було завжди скромним. Особливо довелося бідувати в другій половині 1920-х, коли його як активного діяча УНР позбавили прав, усунули від викладання в медичному та політехнічному інститутах, у сільськогосподарському науковому комітеті та інших закладах. Для утримання родини у 1924—1929 роках займався перекладами з російської мови на українську.
29 липня 1929-го Володимира Чехівського заарештували у справі «Спілки визволення України». 19 квітня 1930-го був засуджений до розстрілу, заміненого 10-літнім ув’язненням. Відбував покарання в Хабаровському та Ярославському політізоляторах, із 1933-го — в Соловецькому таборі особливого призначення. У 1936-у додатково засуджений до трьох років позбавлення волі. 3 листопада 1937-го розстріляний у карельському урочищі Сандармох разом з великою групою української інтелігенції.
Володимир Чехівський був одружений на Олені Сіцинській. Вони познайомилися у 1902—1903 роках в домі її дядька — видатного церковного, громадського і наукового діяча, отця Юхима Сіцинського. Шлюб Олена Володимирівна і Володимир Мусійович взяли у 1906-у в селі Топала біля Балти, де її батько, отець Володимир Сіцинський, був священиком. Останні 18 років свого життя Олена Чехівська провела серед української громади у Філадельфії (США), куди вона виїхала з України після закінчення окупації. Померла 10 листопада 1969-го.
Їхня друга донька Люба народилася 1907 року в Одесі. Але їй не судилося довго прожити — померла після ускладнення на серце від скарлатини 16 жовтня 1923-го. Похорон був пишним, з катафалком із живих квітів, співав хор храму Св. Софії Київської, сам митрополит Київський о. Василь Липківський супроводжував похорон до Покровської церкви, де й було її поховано. Згодом, коли у 1934 році влада ліквідувала цей цвинтар, Олена Чехівська перенесла могилу доньки на Лук’янівське кладовище разом із кущем калини.

10.	  Шелухін Сергій Павлович —  генеральний суддя УНР, міністр судових справ в уряді Директорії

Народився в селі Деньги (Денеги) Золотоніського повіту Полтавської губернії (тепер Черкаська область) в шляхктній родині. Сім'я Шелухіних має глибоке українське коріння. Одна з гілок родоводу бере свій початок з XVIII ст. від полковника Панькевича, котрий був соратником Богдана Хмельницького.  Батько Павло Якович зробив військову кар'єру в російській армії, правда, вже зі зміненим на російський лад прізвищем Шолуха — Шелухін. Саме у Павла Яковича і його дружини Євдокії Григорівни ( в дівоцтвіДемченко) народився 6 жовтня 1864 року в родовому маєтку с. Деньга Золотонінського повіту Полтавської губернії син Сергій. 
Першим його вчителем був І. Ф. Бойко — племінник Тараса Григоровича Шевченка. До вступу у Лубенську гімназію його готувала тітка — освічена українка. Лубенську гімназію очолював на той час відомий український діяч та письменник М. Т. Симонов (Номис), який викладав там грецьку мову. Сергій уже в гімназії виявляв неабиякі здібності — у восьмому класі склав підручник з тригонометрії, схвалений відомим математиком А. Вінклером, про що було зроблено запис в атестаті зрілості, який він отримав у 1883 році.
У 1883 році вступив до університету св. Володимира в Києві, де прослухав курси на фізико-математичному факультеті з алгебраїчного аналізу диференціального та інтегрального числення та ін. у професорів Ващенка-Захарченка, Авенаріуса, Роммера, Шіллера. У 1885 році перейшов на навчавчання на юридичний факультет Володимирського (Київського) університету, щоб здобути професію правника, яка давала, на його погляд, максимум свободи, яка «...припала до душі незалежністю судової роботи і становища судді».
В 1888 році був свідком на весіллі Івана Франка в Києві, підтримував з поетом дружні стосунки до його смерті. В 1909 році тепло приймав та піклувався про його лікування  Івана Яковича в Одесі. 
У 1888 році С. Шелухін закінчує навчання, оскільки обставини примушують його шукати заробіток а не займатися наукою. В Єлисаветграді стає кандидатом на судові посади в окружному суді, обирає спеціалізацію - цивільне право. Також проходить усі посади з кримінального права. Два роки вивчає ще медицину і виступає на засіданні Медичного товариства з доповіддю, яку було надруковано в «Літературно-Науковому віснику» в 1902 році. Працюючи в Єлисаветградському окружному суді С. Шелухін був почесним мировим суддею Кам'янець-Подільської мирової округи, головував на засіданнях з'їзду мирових суддів, згодом став прокурором Кишинівського окружного суду. 
У 1902 році Сергій Павлович переїжджає до Одеси, де 15 років служить членом Одеського окружного суду, потім — Генеральним суддею, і нарешті — сенатором з цивільного департаменту. 
В Одесі він знову продовжує дослідницьку та наукову роботу, доводить необхідність повної реорганізації суду. Його було обрано дійсним членом «Одеського юридичного товариства». С. Шелухін доводить, що великі штрафи, в'язниця та заслання слугують не державі, а політичному свавіллю панівних груп і партій, позбавля-ючи  свободи пригнічених. Це, — на думку автора, легалізований терор. 
Працюючи в Одесі, Сергій Шелухін стає співробітником петербурзького журналу «Право» та «Одеського листка», у яких друкує кілька юридичних статей щодо права жінок бути захисниками в кримінальних та повіреними в цивільних процесах, зокрема «Права женщины быть присяжным поверенным по судебным уставам 1864 г.», «Еврейские метрические записи» тощо. 
В Одесі С. Шелухін активно включається в українське громадське життя. Часто виступає в «Народній аудиторії», стає членом історико-філологічного товариства при Новоросійському університеті, де також виступає з доповідями. Його статті та замітки часто друкують одеські газети «Одесские новости» та «Одесский листок», а у київських та галицьких виданнях він друкується під псевдонімом С. Павленка.
С. Шелухін також був діяльним членом низки одеських культурно-освітніх товариств: «Одеського товариства історії і старожитностей», Одеського юридичного та бібліографічного товариств, Одеського відділення Російського технічного товариства, яке в 1911 року організувало в Одесі міжнародну виставку, де низку медалей і призів завоювали проекти і товари з Галичини, які експонувалися в українському павільйоні.
У 1905 році він став одним зі співзасновників одеської «Просвіти», де активно працював, часто читав лекції та реферати — переважно з української тематики. Упродовж 1906 р. він виступав на засіданнях «Просвіти» 18 разів. Кожен з його рефератів був ґрунтовною розвідкою в царині української історії та української літератури. У 1905 році виступає перед двотисячною аудиторією (за ін. даними — 1500) з лекцією про злучення України з Москвою. Це була перша в історії Росії лекція, прочитана правником українською мовою, і перший український мітинг в Одесі 1905 року. Шелухин виступав з приводу автономії України. 
У серпні 1908 р. в Чернігові відбувся XIV Всеросійський археологічний з'їзд. Запрошеною на це зібрання була також наукова секція одеської «Просвіти». С. Шелухіна відрядили на з'їзд, де він виступив з доповіддю «Про стародавності і державно-правове значення назви «Україна»». Вперше на науковому з'їзді доповідь було проголошено українською мовою і вона мала величезний успіх, бо це засвідчило рівень української мови не як «наречия», а самодостатньої мови в науці на форумі вчених. Був ще один виступ — доповідь «Голосіння на похоронах». 
Після цього його було обрано дійсним членом Одеського археологічного товариства. В усіх своїх виступах, працях, статтях він доводив, що внесок українства у загальнослов'янську історію, культуру величезний.
У 1909 р. в Одеському університеті відбулося свято на честь М. В. Гоголя. С. Шелухін виступив з доповіддю «М.В. Гоголь и украинское общество», що була видана ще й окремою брошурою, написав статтю «Рідна душа і народність». С. Шелухін наголошував, що в уславленого російського письменника українська душа, він вболівав «3а українську душу, що вона виявлялась у Гоголя в мові, і в сюжетах, і в творчості багато ставились до його навіть з презирством». 
Вірним помічником і соратником С. Шелухіна у громадській роботі стала його дружина Любов Шелухіна. Вона була одним із ініціаторів проведення Різдвяних свят для дітей в Одесі, які зрештою перетворилися на добру традицію. Так у 1907 р. на Різдвяну ялинку в помешканні «Просвіти» (Софіївська, 30) зібралося близько трьохсот дітей, які співали і декламували українською мовою в національних костюмах. Любов Шелухіна була й редактором однієї з перших в Одесі українських газет у 1906 р. «Вісті».[21] У 1908 р. С. Шелухін разом з І. Луценком були серед організаторів «Товариства об'єднаних слов'ян» в Одесі. Після закриття «Просвіти» в Одесі в 1909 р. С. Шелухін став одним із діяльних членів «Українського клубу», товариства «Українська хата». Проживав на Херсонській, 36 (тепер вул. Пастера). С. Шелухін ще був і одним із організаторів збору коштів для відкриття українського університету у Львові. Під час Першої світової війни він був редактором журналу «Листок Пчеловода» Одеського товариства сільського господарства. Його дочка Ксенія Сергіївна навчалась до 1917 р. на історико-філологічному факультеті  університету як вільна слухачка. 
Відомо, що активним членом українського руху Сергій Павлович став ще в 1905 р. С. Шелухін у своїх спогадах пише, що, маючи відзнаки та чини за судову службу, «я через мою любов до рідного народу не міг на Україні стати навіть членом судової палати, коли Одеська судова палата двічі обрала мене в свої члени, то міністерство повідомило, що я… можу одержати цю посаду в Московщині, а ніяк на Україні». 
Після Лютневої революції С. Шелухіну, який був відомий і своїми друкованими працями з сільського питання, запропонували посаду в Петрограді, «позаяк я маю праці по селянському праву, не хотів би я перейти в Петроград в сенат по крестьянському департаменту». Але він відмовився, був головою Керівничого українського комітету, однак залишив Одесу, одержавши від товаришів по службі «3олотий альбом» з 80 підписами та емблемою «Службі закону Росії і Україні», переїхав до Києва й поринув у законодавчу роботу в Україні.
Незабаром став генеральним суддею в добу Центральної ради, а з перейменуванням генерального суду в Український сенат — став сенатором. Двічі був міністром юстиції та одночасно — Генеральним прокурором України. Найбільш відомим як політичний діяч став С. Шелухін, будучи Головою делегації України 1918 року на переговорах з РСФРР. Його яскраві промови друкувала київська преса.
З початком революційних подій на 1917 року С. Шелухин активно брав участь у роботі української радикально-демократичної партії (з червня 1917 р. — Українська Партія Соціалістів-Федералістів), входив до ЦК партії. Під час подій 1917 року  С. Шелухін став головою револю-ційного комітету в Одесі, був активним діячем партії соціалістів-федералістів, став членом Центральної ради від Херсонщини (на Всеукраїнському національному конгресі С.Шелухина було обрано від Херсонської губернії до Центральної Ради). Брав участь в Одеській українській вчительській спілці, яку очолював В.Чехівський, на курсах українознавства для викладачів викладав право. 
Сергій Павлович брав активну участь у роботі Української Центральної Ради. Так на засіданні 15 червня 1917 р. він виступив з промовою щодо закону про вибори до Українських Установчих зборів. Головною хибою цього закону, на його думку, був дозвіл голосувати всім громадянам Росії: «Скликати Установчу раду має право тільки незалежний (суверенний) народ, яким і є народ український». 
На початку грудня 1917 року С. Шелухін очолював у Центральній Раді фракцію самостійників. Різко критикував ідеї автономістів та федералістів, наголошуючи на тому, що Україна не могла бути частиною Російської федерації, оскільки такої федерації не існувало. Промови С. Шелухіна в Центральній Раді в грудні 1917 р. проти підміни української самостійності автономією прискорили участь УНР у мирних переговорах в Брест-Литовську. Активний в українському русі, починаючи з 1905 року: голова Революційного комітету в Одесі (1917), діяч УПСФ, член Української Центральної Ради, генеральний суддя УНР, міністр судових справ в уряді Всеволода Голубовича (лютий-квітень 1918).
В період гетьманату — член Державного сенату та голова делегації на переговорах з РРФСР. За Директорії — виконуючий обов'язки міністра юстиції в уряді Володимира Чехівського (1919), член української делегації на мирній конференції в Парижі (1919). 
Найплідніший період державотворчої роботи Сергія Павловича Шелухіна — часи Гетьманату. 3 серпня 1918 р. наказом № 149 генеральний суддя С. Шелухін призначений сенатором. Вагомий внесок С. Шелухіна після революції і в українську культуру, зокрема в утвердження української мови. Питанням мови та освіти він займався ще до революції. У 1911 р. в педагогічному журналі «Світло» (Київ) опубліковані його роботи «3начення рідної мови для народності і творчості», які було випущено окремими брошурами. У 1918 р. в часописі «Шлях» вийшла його розвідка «Наша пісня», згодом також надрукована окремою брошурою.
Сергій Шелухін ще в 1887 р. ступив і на українську літературну ниву. Друкується в «3орі», «Батьківщині», «Ділі», «Літературно-Науковому Вісникові», «Київській старовині», «Україні» та інших виданнях під своїм прізвищем та під псевдонімами Сергій Павленко, Денезський, С. Полтавець, Подорож-ній, Кондратенко, Просвітянин. У збірнику «Українська муза» — добірка його віршів, серед яких головне — громадянська лірика.
Розуміючи значення мови для утвердження державності, Шелухін 5-6 вересня 1918 р. подає прем'єр-міністрові Ф. Лизогубу записку, яка була першим офіційним документом про державний статус української мови пори Гетьманату. 
За всіх урядів української державності С. Шелухін як досвідчений фахівець брав найактивнішу участь, без огляду на партійний світогляд та особисті амбіції. Він був будівничим державності, а не її руйнівником. 1918 року за сумлінне виконання обов’язків і служіння національній ідеї він отримав чин генерала.
Із 1921 р. Сергій Шелухін живе за кордоном, спочатку у Відні, а потім у Празі. Там стає професором карного права УВУ й Українського Педагогічного Інституту ім. М. Драгоманова у Празі (1924 — 25). Стає проректором, а з 1929 року деканом факультету права і суспільних наук, викладає теорію та кримінальне право, політичну історію України в Українському вільному університеті та Українському вільному педагогічному інституті ім. М. Драгоманова протягом 1921—1938 рр.. Він був членом Українського історично-філологічного товариства; головою Українського комітету у Чехо-Словаччині (Прага) та Українського правничого товариства в Чехії. Був членом численних наукових товариств. В архіві є посвідчення про сплату С. Шелухіним членських внесків у музей Визвольної боротьби України за 1930 р. 12 лютого 1921 р. виникла Всеукраїнська національна рада (Відень), яку очолив прибічник гетьманського правління С. Шелухін.  Засновники цієї організації мали намір об'єднати в своїх лавах представників-однодумців з  Наддніпрянщини, Галичини та Кубані. Проте майже відразу виявилися серйозні суперечності, а тому діяльність ВНР виявилася недовготривалою.
С. Шелухін в еміграції стає автором численних праць з історії України, в яких аналізує визвольну боротьбу та боротьбу за державність, звинувачує в трагічному фіналі боротьбі українську інтелігенцію
25 грудня 1938 р. у Празі перестало битися серце правознавця й історика, громадського й політичного діяча, одного з перших Генеральних суддів та Генеральних прокурорів України, палкого поборника Української державності. Поховано С. Шелухіна у Празі.









Повстанці Одещини

Повстанський рух на Одещині, як і по всій території України, виник після загарбання регіону більшовиками. Причин для виникнення повстань було декілька, зокрема – невирішена земельна реформа, продрозкладка нової влади, коли відбирався майже весь урожай або майно у селян, примусова мобілізація чоловіків до Червоної Армії, руйнування та грабунок церков та масовий терор. Організаторами повстанських загонів ставали колишні військові як царської армії, так і війська УНР і навіть Червоної Армії. Період дії повстанського руху тривав від 1919 до 1923 років. 
Окремі повстанські загони згодом об’єдналися у великі повстанські з’єднання, такі як «Чорноморське повстанське козацьке військо» та «4-а Задністровська повстанська дивізія», якими керував Отаман С. Заболотний. Загони діяли на територіях сучасних Одеської, Миколаївської, Вінницької та Кіровоградської областей а також Придністров’я. 
 До боротьби з повстанцями залучались підрозділи надзвичайних комісій (відомі як ЧК), ЧОНи – частини особливого призначення та Червона Армія. Раднарком УРСР прийняв постанову про репресії проти селян, які підтримували повстанців. В загони повстанців засилалися агенти ЧК або колишні повстанці, яких вдавалося зламати під тортурами та погрозами. До кінця 1923 року масовий повстанський рух був придушений. Але цей рух залишився яскравою, героїчною і водночас трагічною сторінкою в історії не тільки нашого краю, а й всієї України.










1.	    Блохін (Здобудь-Воля) Костянтин Якович —  полковник Армії Української Держави, повстанський отаман
        Народився 10 січня 1875 року в козацькій родині, в станиці Кримській Темрюцького повіту на Кубані. Закінчив Ярославську гімназію, за фахом — вчитель. Згодом закінчив Чугуївське юнкерське училище.    Станом на 01.01.1910 р. – штабс-капітан 25-го Сибірського стрілецького генерала Кондратенка полку (Іркутськ). Останнє звання у російській армії – капітан. У 1914 р. потрапив до полону. Перебував у таборі Зельцведель (Німеччина), де у 1917 р. став одним із організаторів українського військового руху. Під час Першої світової війни командував батальйоном піхоти 25-го стрілецького полку. З 1915 до 1918 р.р. перебував у німецькому таборі для полонених в Зальцведелі. 
          Організатор українського руху в таборах для військовополонених. Був ініціатором створення українського гуртка. Після підписання 9 лютого 1918 року Берестейської угоди німецьке командування дозволило створити з військовополонених українську дивізію та направити її в Україну. Кость Блоха був організатором та командиром 2-го полку 1-ї Синьої дивізії.  Місцем дислокації полку було волинське село Голоби неподалік  Ковеля. В середині березня 2-й Синій полк прибув до Києва. Однак Центральна Рада відносилась з підозрою до будь-яких військових національних формувань. Був усунутий від командування 1-ю Синьою дивізією генерал-лейтенант Віктор Зелінський. А напередодні гетьманського перевороту, в ніч на 27 квітня, німці, за згодою Центральної Ради, роззброїли дивізію Синіх і розпустили вояків.
           В травні 1918 року Кость Блоха (Блохін) став на військову службу Українській Державі Гетьмана  Павла Скоропадського. Його було призначено командиром Окремого Чорноморського коша, дислокованого в Бердичеві. Військове звання — полковник Армії Української Держави. За два тижні до протигетьманського повстання «полковника Блохіна» було звільнено з посади. В листопаді 1918 року Костянтин Блоха виїхав додому. На Кубані тоді точилася запекла боротьба між прихильниками «єдінонєдєлімой» Росії на чолі з генералом Денікіним та кубанськими самостійниками, згуртованими довкола Миколи Рябовола, обраного 24 жовтня головою Кубанської крайової ради. Рідна станиця Костянтина Блохи потрапила в зону жорстоких репресій білогвардійців, спрямованих проти тих, хто не погоджувався на реставрацію Російської імперії. Не бажаючи бути мобілізованим до так званої Добровольчої армії, Кость Блоха вимушений був перебиратися до Галичини.
           В Польщі Костя Блоху затримала поліція і відправила до табору для інтернованих у Домб'є біля Кракова. В ньому перебувало понад 10 тисяч інтернованих вояків армій Західно-Української Народної Республіки і УНР. Після підписання 1 вересня 1919 року українсько-польського договору про припинення збройного конфлікту, з полонених почали формувати українські дивізії. Костянтин Блоха служив в сформованому поляками підрозділі УГА. В листопаді 1919 року його військова частина перейшла на бік генерала Денікіна, а, згодом, опинилась у складі Червоної армії.
          На початку 1920 року переїздить до Одеси. На початку лютого  «полковник УГА» Кость Блоха (взяв собі псевдонім Здобудь-Воля) командував «бригадою Галицьких військ». Ця бригада підпорядковувалася червоному начдиву Осадчому. Потім «Галицьку бригаду» очолив Віктор Сокира-Яхонтов, а Здобудь-Воля став начальником її штабу. Пізніше його переводять до штабу Південно-західного фронту. Посада — інспектор для доручень. Здобудь-Воля двічі зустрічався з головою Раднаркому УСРР Х. Раковським. Пропонував Раковському створити українську національну армію і направити її проти поляків та  Петлюри, якого він вважав відповідальним за знищення Української армії в 1917 році. Х. Раковський згодом командирував його «для праці в народній освіті».
          Кость Здобудь-Воля займався літературною працею. Писав статті, вірші. Після переїзду до Харкова, брав участь у тогочасному літературному процесі. Уклав український буквар та пропонував його до друку для освітніх установ. На початку 1921 року виїхав із Харкова в Миколаївський повіт, де влаштувався на посаду інструктора з позашкільної освіти. У зв'язку з розчаруванням політики більшовиків щодо України, починає цікавитись національним повстанським рухом.
         На початку вересня 1921 року зустрічається з отаманом Іллєю Івановим. Після того, як на початку 1922 року отамана вистежили та вбили співробітники ЧК, повстанський загін очолює Платон Черненко (отаман Чорний Ворон). Кость Здобудь-Воля стає начальником штабу цього загону. Періодично приїжджає до Одеси, де створює підпільну організацію на чолі з талановитим інженером Леонідом Мушкетом.
          Навесні 1922 року бере участь у нараді отаманів, яка відбулася в районі Варварівки Криворізького повіту, на якій були присутні представник уряду УНР Шкляр-Сірко, отамани Чорний Ворон, Ґонта-Воїнов і інші. Здобудь-Воля веде організаційну роботу серед населення Холодноярської республіки. Налагоджує зв'язки з Головним Отаманом Холодного Яру Герасимом Нестеренком-Орлом.
          Національний рух опору мав значну підтримку в українського населення. У зв'язку з неможливістю перемогти повстанський рух, в ЧК розробили ряд спецоперацій з нейтралізації та захоплення повстанських лідерів. 29 вересня 1922 року — чекісти, на інспірованому «з'їзді отаманів» у Звенигородці, заарештували Костя Здобудь-Волю, разом з багатьма діячами Холодного Яру та Чорного Лісу.
         2 лютого 1923 року його засудили до страти. 9 лютого  Кость Здобудь-Воля, разом з іншими 38 повстанськими отаманами та іншими провідними українськими військовими діячами, що утримувалися в Лук'янівській в'язниці  Києва, підняв повстання. Загинув під час повстання, в бою з співробітниками ГПУ. Реабілітований 18 жовтня 2016 року.

2.	Божко Юхим — український повстанець-отаман
          Народився в 1882 році (за іншими даними 1885 р.)  на Чернігівщині, походив із давнього козацького роду. З дитинства він вбирав у себе красу і силу, героїку й глибину думи, козацької, української пісні. Чував малий Божко від свого діда та старих людей і про славних гетьманів, і про Січ Запорозьку, і про походи козаків. Знав майбутній отаман, що його прадід ще в козацькому полку воював. Знав Юхим, що на Дону й Кубані теж козаки живуть, і шаблі в них гострі, і коні добрі. Тобто з дитинства Божко відав, якої він крові. Хлопчина здобув пристойну освіту в реальному училищі, там він вперше познайомився із працями Д. Яворницького  (пан Дмитро у далекому 1918 році ще дасть Божкові із Катеринославського музею старовинну запорозьку булаву) та А. Кащенка. Із цих книжок він і вивчить досконало запорозькі традиції, порядки і звичаї, всі основи козацького товариства, щоб потім впровадити це все у своєму загоні. Потім Юхим Божко потрапив до російської  армії, де став офіцером інженерних військ. Брав участь  у Першій світовій війні, служив  на фронті. 
       У 1917 році після Лютневої революції  відбувся крутий поворот долі  офіцера. Майбутній отаман зрозумів, що скоро з’явиться можливість втілити в життя його найзаповітніші мрії. Божко швидко включився в українську національно-просвітницьку діяльність на фронті. Ось один із епізодів такої діяльності. Наприкінці травня 1917 року в 32-му Кременчуцькому полку 15-го корпусу 8-ї російської армії промайнула чутка, що в лісі мають відбутися збори вояків-українців. «А на тих зборах має виголосити промову про становище українців у російській армії капітан 30-го Чугуївського полку Божко, – згадував молодший старшина Леонід Токайло. – У призначеному місці, в лісі, зібралося чимало нас, отаких, як я. І тут я вперше почув, хто ми, оті численні малороси, що досі так називали нас… Виявилося, що наша правдива назва українці і що досі ми віддавали своє молоде життя за чужу державу та чужі для нас інтереси.
        Капітан Божко промовляв до нас своєю, українською, мовою. Намалював він перед нами історію нашого народу, історію козаччини та гетьманщини, сказав, що настав час і для нашого народу, щоб пред’явити свої права на наше національне життя…» 
        Юхим Божко просвітив багатьох колишніх малоросів … І сам пішов захищати Україну. У січні 1918 року Юхим Божко брав участь в обороні Києва від більшовицької навали уолишнього жандарма полковника Муравйова, потім із поріділими українськими частинами відступив до Житомира. Під час відступу деморалізовані українські полки ім. Грушевського та Вільної України самоліквідувалося, бійці розбіглись по домівках. Лише по три чоловіки з них приєдналося до гордієнківців, які увійшли до Запорозького загону. Одним із тих, хто поповнив Гордієнківський курінь, виявився Юхим Божко. Курінний Петрів задивився на одягненого в старовинний козацький одяг «без ніякої крикливої чванькуватості» старшину з голеною головою, з якої звисав оселедець. «Так виглядали на малюнку реєстрові козаки в початку XVIII століття», – згадував курінний. Звертало на себе увагу інтелігентне обличчя нового старшини. Божко зголосився «як фаховий скорострілець» кулемета «Кольт». У складі 3-го куреня імені кошового Костя Гордієнка кулеметник Божко продовжив невеселі мандри на захід, розмірковуючи над долею України… У той час було підписано Брестський договір, і Центральні держави визнали Українську державу та взяли на себе зобов’язання вигнати з її території більшовиків. Невдовзі разом із німцями перейшли в наступ і українські частини, зокрема й гордієнківці… За місяць Україну було звільнено. До цього приклав свої зусилля і кулеметник-гордієнківець Юхим Божко. Гордієнківці звільняли Лубни, Полтаву, Харків. Червоні зайди тікали…  Ще треба було виставити більшовиків із Криму і забрати у них Чорноморський флот, який базувався у Севастополі. Туди й спрямував групу полковника Петра Болбочана військовий міністр Олександр Жуківський.
        До Кримської групи увійшов і Гордієнківський полк. В Олександрівську (Запоріжжя) гордієнківці зустрілись із галицькими січовими стрільцями, що виступали в складі австро-угорських військ. Радості та здивуванню обох сторін не було меж. Юхим Божко в ті дні побував у складі свого загону на Хортиці. Саме тоді в нього з’явилась ідея відродити Запорозьку Січ. Потім гордієнківці пройшли стежками Івана Сірка в Криму, але вже не для того, щоб воювати з татарами.
         Напередодні Великодня 1918 року гордієнківці вже відпочивали в селах Мелітопольщини. У церкву «до сповіді йшло гайдамацтво обов’язково з шаблею, щоби вона теж сповідалася»… Юхим Божко привчив козаків під час служби Божої, під час співів «Вірую» наполовину виймати з піхов шаблі. Спершу це лякало панотця й селянок, а потім почало подобатись. Коли до влади в Києві прийшов Гетьман Павло Скоропадський, гайдамаки Гордієнківського полку захоплення не виявили, бо той не був соціалістом. Гайдамаки вважали, що нова влада не дотримала «старих, демократичних, запорозьких звичаїв» та не пошанувала «спадщини минулого». Військо прагнуло відродження запорозьких традицій. Коли гордієнківці піднімали чарку-другу, то тільки за Україну, але не за гетьмана. У добу Української Держави підполковник Божко працював в Охороні зaлізничних шляхів України, був начальником охорони залізничного вузла Катеринослав – Синельникове. Але, як видно, козак був невдоволений гетьманом Скоропадським, напевно, й грамотою про федерацію з небільшовицькою Росією. Тож і взяв активну участь у антигетьманському повстанні у листопаді 1918 року. На чолі власного загону, що складався з сотні піхоти, однієї кулеметної чоти та двох гармат, Божко взяв участь у запеклих боях проти гетьманських військ, попередньо захопивши арсенал, що належав відомству охорони залізниць.
        Після перемоги Юхим Божко відійшов на формування на острів Хортицю. Тут і здійснив свою мрію, заснувавши Запорозьку Січ, до якої увійшли кадри гетьманського загону низових козаків, повстанці Катеринославського коша і місцеві хлібороби. Божко формував своє військо не із всіляких безусих гімназистів, студентів, котрі тільки мріяти вміли, а із місцевих хліборобів – нащадків запорожців, котрі жили на своїй, козацькій землі. Це вже свідчить про якість особового складу Божкового загону. 
        Тепер трохи про порядки і дисципліну у війську Божка. «У Січі діяли запорозькі правила, які Божко вичитав із оповідань Кащенка… – з певним сарказмом розповідав боєць Армії УНР Борис Антоненко-Давидович. – Заборонялися будь які шури-мури з дівчатами; без дозволу «кошового» не можна було хильнути жодної чарки горілки; боязкість вважалася за найтяжчий злочин. За будь-яке порушення запорозького статуту провинному належало одержати певну кількість ударів шомполом, що заміняло історичну кару киями на стародавній Січі… Покараний мав після екзекуції, за старовинним звичаєм, вклонитись на всі сторони й сказати: «Дякую, панове товариство, за науку!»»
         Також Божко дістав від Дмитра Яворницького булаву, а всі укази підписував гусячим пером. Своїм козакам Божко наказав відпустити оселедці та довгі вуса, і одягнув їх в автентичний козацький одяг - опанчі, жупани, кунтуші, папахи зі шликами, шаровари, чоботи. Тобто кошовий отаман хотів бути натуральним, автентичним у всьому, і щоб його козаки виглядали відповідно до назви бойової одиниці.
        Щира закоханість Божка і його товариства у козацьке минуле, та їх прагнення його відродити викликало у багатьох військовиків кпини. Виховані російськими штабами, командири Армії УНР не розуміли практичної цінності козацьких порядків для української народної армії, хоча й називали офіційно, для пафосу своїх бійців козаками. Під іншим кутом розглядав захоплення Божка традиціями козаччини лише  український прем’єр Ісаак Мазепа. «Треба сказати, – писав він, – що Катеринославщина й Херсонщина була в той час невичерпаним джерелом сирого, але доброго бойового козацького матеріалу. Традиції колишніх «Вольностей Війська Запорозького»… збереглися тут у більшій мірі, ніж в інших районах України. А так по широких степах України ходили собі різні, більше чи менше забарвлені козацьким романтизмом повстанські загони під командою Махна і Григор’єва та інших численних отаманів, і не було кому цю розбурхану малосвідому масу збити докупи, підпорядкувавши одному сильному українському проводові».        
         Якраз за організацію народної козацької стихії і взявся Юхим Божко. Він казав, що «нашому дядькові… треба вистригти «оселедця», дати шлика й шаровари, підперезати червоним поясом, щоб він почував себе лицарем, оборонцем рідної землі; щоб слухався, для авторитету треба показати йому кошову булаву й прапор, а тоді можна воювати за рідну землю». І це нам ще раз доводить, що Божко не був просто козацьким романтиком, а цілком прагматино підхотив до процесу розбудови українського козацького війська. Але українські штабісти-петлюрівці критикували Запорозьку Січ Божка, вони називали її «химерною організацією», «екзотичною бойовою одиницею».  Та кпини кпинами, а Запорозька Січ воювала досить ефективно та сучасно, з часом навіть скептики почали визнавати, що загін Божка – один із найефективніших в українському війську. Божкові хлопці вибили Махна із Катеринослава, і отаман, довідавшись, що Києву загрожують більшовики, поспішав на поміч українській столиці. Та ось раптом біля Кременчука Божка заарештував без всяких пояснень петлюрівський «фаворит» Омелян Волох, запросивши до себе в штаб. Мабуть хотів приєднати запорожців до свого гайдамацтва силою. Але, коли 11 запорозьких гармат почали стріляти по штабу Волоха, Божка відпустили.
        Підрозділ Божка був змушений разом з іншими частинами Південно-Східної групи відступити на південь. Проте відхід отаман використав з користю для себе. У районі Балти він відновив  козацьку республіку. Влада «Січі» поширювалася на територію кількох повітів Одещини та Брацлавщини. Кожен вояк складав присягу, яка відрізнялася від загальноприйнятої в армії УНР. Відродження Січі викликало резонанс. Завдяки цьому Божко став загальновідомим отаманом. Командування армії УНР поки поблажливо ставилося до діяльності Ю. Божка, тим більше, що його козаки вирізнялися хоробрістю. Юхим Божко ввів у своїй частині форму за козацьким звичаєм: висока смушкова шапка, жупан, шаровари та широкий пояс. У відозвах до населення божківці акцентували увагу на славній козацькій спадщині. За прикладом Сіркового послання турецькому султану сатирично листувалися з бійцями Таращанського полку В. Боженка, які також вважали себе нащадками українського козацтва. Наведемо уривок однієї з відповідей божківців червоноармійцям: «Ваш наказ ми уважно прочитали, крім дурниць нічого в ньому не знайшли і вам на нього цю відповідь склали. Яка ви в біса «робоче-селянська влада», коли ви тількожидівський кагал. Які ви в дідька трудящієся. Ви коли і трудитеся над тим, щоб пограбувати український люд…Дурно часу не гайте, наказів своїх не висилайте, цупкіше штани підтягайте, та з України куди очі глядять утікайте. А папірець, на якому ви цей наказ друкували, коли є охота присилайте. Чистий, спробували й неначе нічогенький, м’ягкий, цупкий і не рветься для козацької потреби згодиться».
          Петлюрі в 1919 році вдалося змінити кадри в українській армії, що дуже погіршило її боєздатність, адже більшість петлюрівських ставлеників були, чесно кажучи, неуками у військовій справі. Отака була насправді кадрова політика в українській армії під час Визвольних змагань. Тому отамани й почали кидати армію УНР, тому й почалась сумнозвісна отаманщина… 
         Згубив віру в петлюрівську армію і Юхим Божко. Він зі своїм козацтвом помандрував на південний захід, до Балти. Звідти запорожці, сформувавши санітарний потяг, рушили до Тирасполя. Потім у Заліщиках було проведено реорганізацію Січі, до її складу ввійшло кілька галицьких військових, які себе добре зарекомендували. У Божковому загоні панувала ідеальна дисципліна, яка трималась не на страху, а на моральному духові. У той час відбулась і одна потішна подія. Більшовицький літак розкидав над козаками агітаційні листівки, хлопці їх ретельно позбирали, на кожному написали відповідь у стилі листа запорожців турецькому султану, а потім галицький літак розкидав ці листівки над позиціями Червоної Армії. У травні 1919 року Запорозька Січ переходить Збруч і наступає у складі української армії на Наддніпрянщині. Там вона разом із січовими стрільцями Євгена Коновальця та Волинською групою полковника Всеволода Петріва становить собою хребет українських військ. Козаків у Божковому загоні тоді було трохи більше тисячі, і воювали вони завзято. Та командування скоса поглядало на веселих та бадьорих козаків зі своїм жвавим отаманом, котрого справді побоювалось, хоча той вірно служив Батьківщині. І от у червні 1919 року Петлюра дає наказ усунути Божка від командування. Та козаки боронять свого отамана, і нікому невідомий поручик Добрянський, що мав замінити Божка, повертається із Січі ні з чим. Тоді українське командування починає чинити запорожцям всілякі перешкоди. Коли Божко у серпні раптово атакував Жмеринку, то Тютюнник, що стояв зі своїми бійцями близько від міста, атаки не підтримав, через що Божкове козацтво зазнало великих втрат. 5 серпня виходить наказ розформувати Січ, а її особистий склад влити у групу військ Юрія Тютюнника. Божка підступно заманили у штаб військ УНР, де Тютюнник вистрелив козакові прямо в око! Але той вижив, запорожці відбили свого отамана. Він довго лікувався, в той же час Січ все-таки розформували як єдину структуру.
        У жовтні Божко став на ноги. Після того, як його ледь не вбили свої ж, він уже не міг воювати на боці Петлюри. Наприкінці жовтня божківці затримують ешелон хворого на тиф полковника Миколи Аркаса, сина віломого автора «Історії України Русі». Через 5 діб за допомогою бронепотяга армії УНР ешелон вдалося звільнити. При цій сутичці жодна зі сторін не прагнула застосовувати зброю, бо не хотіли стріляти «по своїх». Але все-таки ситуація на фронті була важкою, і Петлюра, як не дивно, дозволяє відновити Січ числом 500 козаків. Але кампанія 1919 року добігала кінця….Страшний тиф викошував українську армію, надії на перемогу вже не було … 
       Божко від безвиході почав шукати долю під червоним прапором, як і практично всі інші отамани. Він укладає «тріумвірат» із Волохом і Данченком. Але,  той союз був фіктивним і нежиттєздатним від самого початку… Всі троє отаманів один одному не довіряли, а в Божка з Волохом були свої рахунки. Тому Волох убиває сплячого Божка в хаті, де вони в ту ніч ночували. Хоча існують й інші версії загибелі запорозького отамана. Похований у селі Красносілка Чуднівського району Житомирської області.
3.	Григорьєв (Серветник) Никифор Олександрович   — повстанський отаман
       Походив із селянської родини. Народився 9 лютого 1884 року в с. Верблюжка Олександрійського повіту, Херсонської губернії (тепер — Новгородківського району Кіровоградської області, тоді), або в с. Григор'євка Новопразької волості Олександрійський повіт, Херсонська губернія, (тепер Олександрійського району Кіровоградської області). Закінчив початкову двокласну школу села Верблюжки Олександрійського повіту Херсонської губернії. Навчався у фельдшерській школі міста Миколаєва.
         Добровольцем брав участь у Російсько-японській війні, дістав відзнаки Св. Георгія 4 та 3 ступенів. Прапорщик за бойові заслуги. У 1909 році закінчив Чугуївське піхотне юнкерське училище за 3-м розрядом (після Російсько-японської війни всі офіцери, які дістали звання прапорщиків за бойові заслуги, були зобов'язані закінчити юнкерські училища). Станом на 1 січня 1910 року — прапорщик 60-го піхотного Замосцького полку (Одеса), де значиться під прізвищем Григор'єв-Серветніков. Незабаром перейшов до 58-го піхотного Празького полку в Миколаїв, у складі якого брав участь у Першій світовій війні. У 1917 році — штабс-капітан, офіцер залоги Бердичева.
        Член Української партії соціалістів-революціонерів. Наприкінці 1917  — на початку 1918 років був помічником комісара Центральної Ради на Південно-Західному фронті. Під прізвищем Серветник у лютому — квітні 1918 року значиться як уповноважений Центральної Ради по демобілізації частин та установ Особливої армії Південно-Західного фронту. З літа 1918 року служив командиром сотні 17-го пішого Олександрійського (колишнього 58-го піхотного Празького) полку Армії Української Держави. Напередодні протигетьманського повстання повернувся до с. Верблюжки, де сформував перший повстанський відділ на Півдні України. Після протигетьманського повстання — отаман 20 повстанських загонів, сформованих на території Херсонщини та півдня Київщини. 10 грудня 1918 року на чолі цих загонів зайняв Миколаїв, 30 січня 1919 року — Херсон.  
      1 лютого 1919 року оголосив про розрив із УНР та перехід до більшовиків. Командування Червоної армії переформувало загони отамана Горигорєва у бригаду 1-ї Задніпровської дивізії. 6 квітня 1919 року червоні захопили Одесу, де бригада Григор'єва мала бути розгорнута у 6-ту Українську радянську дивізію та наступати на Румунію для допомоги комуністичному повстанню в Угорщині. За місто Одесу був отаман Григорьєв нагороджений найвищою тодішньою радянською нагородою — орденом Червоного прапора, який йому вручив особисто головнокомандуючий збройними силами Радянської України Володимир Овсієнко. 
        Відмовився виконувати цей наказ та 14 квітня 1919 року вирушив зі своїми військами до Олександрійського повіту. 17 квітня  розпочав боротьбу проти радянської влади. 7 травня видав Універсал, в якому оголосив про розрив із червоними. 17 травня з частиною своїх загонів вирушив з Єлисаветграда на південь Херсонщини. 25 червня ці загони з'єдналися з загонами Нестора Махна, який в той час також підняв повстання проти радянської влади. Невдовзі був застрелений махновцями у селі Сентове біля Єлисаветграда. Похований дружиною у невеликому ліску поблизу міста  Олександрії.

4.	 Євсієва  (Чубенко)  Єлизавета Олександрівна  –  повстанець
         Народилася  25 квітня 1900 року в  Одесі в сім’ї адмірала Чорноморського флоту Росії Олександра Неймана. Закінчила Маріїнську 8-класну гімназію в Одесі. В квітні 1920 року втекла від переслідувань більшовиків до одної з німецьких колоній в Тираспольському повіті, де оперував зі своїм повстанським загоном сотник Євсієв. В тому загоні  перебувала як на війні в регулярній Армії УНР, так і на інтернуванню в Польщі. 
 Дізнавшись, що хворий після евакуації разом з білою армією батько знаходиться у швагра Бери Куттана (за сестрою Анною —місто Пльзень, Чехословаччина), колишнього підпоручника чеської армії,  а також щоб бути разом і допомагати своєму батькові, вирішила вступити до Української господарської академії в Подєбрадах. Сотник  П. Євсієв у цей час працював робітником на вугільній копальні  «Юзеф»  у Домбровському районі. 19 червня 1924 року лікар академії, огля¬нувши студентку Єлизавету Євсієву, виявив, що вона хворіла на пневмонію, черевний тиф і ревматизм. «Року 1924 був плеврит, що і повторився і на другий рік». «Батько вмер на 57 році від хвороби серця, мати на 46 році від голоду. Брати і сестри здоро¬ві». 26 жовтня 1926 року подала заяву для оформлення другого шлюбу. Закінчила економічне відділення економічно-коопе¬ ративного факультету УГА в Подебрадах уже як Чубенко (Чубенкова). Дипломну роботу «Соціяльне опікування жінкою в Празі» захистила «з успіхом дуже доб¬ рим» 27 квітня1929 року. Подальша доля невідома.

5.	Заболотний Семен Федорович  — організатор повстанського руху на Одещині
Народився в 1894 році  в селі Тридуби Балтського повіту  Херсонської губернії (тепер Кривоозерського району Миколаїв-ської області) у подині волосного писаря. служив єфрейтором у кінній гвардії російської армії, брав участь у Першій світовій війні, де відзначився хоробрістю.
Лютнева революція 1917 року висунула  С. Заболотного в число найбільш знаних людей Балтського повіту — земляки поважали його за те, що він був серед ініціаторів справедливого росподілу між селянами колишніх поміщицьких земель. Принципове відстоювання прав селянства додавали йому авторитету і підтримку населення. У другій половині 1919 року С. Заболотний формує збройне угруповання повстанців і очолює боротьбу проти білих і червоних. Від 1919 року Семен Заболотний відомий як командир полку Чорних гайдамаків, ватажок Балтсько-Ольгопільського повстанського загону, полковник, організатор і командир Наддніпрянської бригади четвертої повстанської дивізії війська УНР.
 У січні 1920 року він власними наявними силами очистив від білогвардійців-денікінців Балтський повіт і виступає керівником і координатором більшості українських повстанських загонів в Одеській і частині Подільської губернії. Після встановлення на Одещині влади більшовиків, у 1920 році почалися примусові реквізиції і продрозверстка, жорстокі грабунки, контрибуції і розстріли заручників з числа тих, хто не хотів віддавати хліб. Це викликало спротив українського селянства. Козаки-повстанці відбивали конфісковане у селян збіжжя і худобу, повертали їх власникам, знищували продподаткову документацію, нападали на продзагони і військові об'єкти, ліквідовували радянський аппарат, здійснювали терор щодо представників радянської влади і чекистів. Повернення повстанцями зерна та інших конфіскованих продуктів зміцнювало авторитет і підтримку повстанського руху серед місцевого населення.
Багато сил та засобів було витрачено органами ЧК на те, щоб позбутися Семена Заболотного і тим самим обезголовити спротив. Численні агенти в 1922 році вистежили отамана. 7 лютого ЧК інформувало, що «Одеська губернська ЧК заарештувала відомого петлюрівського отамана, командира «Чорноморської повстанської групи військ» Заболотного разом із членами повстанського штабу.»
 З розсекречених архівів відомо, що він відмовився здаватися, тоді чекісти застосували тактику, яку згодом перейняли німецькі нацисти в боротьбі проти партизанів — зігнали заручників з числа мирних жителів, пообіцявши їх розстріляти.    Виходу у Заболотного не залишалося і він здався. Невдовзі він був страчений.

6.	 Кощовий Яків Андрійович – отаман повстанського загону
Народився 1890 року в селі Секретарці Кривоозерського повіту Херсонської губернії (нині Миколаївська область). Батько Андрій Тимофійович, українець, мати — Ірина Артемівна, молдаванка. Мали трьох дітей: старшого на 17 років Трохима та двох пізніх — Якова та Дарку. Батько Якова був старостою села, мав 14 десятин землі. Жили в достатку.
Яків ріс спритним, веселим, розвиненим, шибеникуватим парубком. Любив читати книжки. Ще хлопчиком хотів обійти баню церкви по карнизу. Заліз, зробив кілька кроків на страх тим, хто дивився знизу... Вдома по заслузі отримав від батька. Дружина Якова Єлизавета, з сім’ї Дроздовських. Мала чотирьох братів та двох сестер. Їхній хлопчик Іван помер маленьким.
До 1914 року Кощовий відбув кадрову службу. Закінчив школу прапорщиків... У війну командував ескадроном, був поранений. Після лікування повернувся додому. Хазяював. Все кудись від’їжджав, довго не барився. Дома розповідав, що діється в країні. Дух націоналізму приніс з армії. Домашніх у свої військові справи не посвячував, а ось про майбутні плани розповідав.  1918 року покинув село.
Дочка Дарки Ганна Скрипка (зі слів матері) стверджувала, що Яків командував «петлюрівським загоном», а начальником штабу у нього був Заболотний. Місце прописки загону Кощового-Заболотного — Савранський ліс, район містечок Кодими і Чечельника. Яків Кощовий був грозою большевиків. В квітні 1920 р. повстанці під проводом Заболотного і Кощового звільнили від ворога Ананьїв, Любашівку, Криве Озеро, Саврань, Балту, Бірзулу. Додому Кощовий навідувався вночі. Завжди наперед повідомляв. В 1920 році хату Якова Кощового спалили. Дружина пішла до батьків... 
       В січні та лютому 1921 р. загін Кощового-Заболотного діяв на півдні Гайсинського та півночі Ольгопільського повітів. На початку березня загінперейшов до  Балтському повіту, його переслідували частини 12 дивізії Червоної армії. Загальна чисельність загону за оцінками ворога — 800 кавалерії і 150 піших. Мали на озброєнні 16 кулеметів. В квітні загін розпорошився на окремі мобільні підрозділи, які оперували в Балтському та Первомайському повітах. Найгучнішою акцією отамана навесні 1921 року став напад на Ольгопіль, де дислокувався штаб 12 дивізії. З в’язниці було випущено 83 чоловіки, з арештного дому - 56 чоловік, які числилися за особливим відділом 12 дивізії. В числі звільнених був і сотник Солтис - один з визначних діячів повстанського руху на Ольгопільщині. Під час нальоту було знищено начдива 12 дивізії Геву. Від козацьких шабель загинули також інспектор «рабочє-крєстьянской інспєкціі тов. Альбєрт» і вісім червоноармійців.
В ніч на 14 квітня 250 вершників і 200 піших Кощового заїхали до волостного центру Чечельника, неквапливо знищили всі справи, книги та архів волвиконкому, речові докази дільничної міліції, розігнали охорону Чечельницького цукрового заводу, взяли, що потрібно, і поїхали далі . 18 квітня навели порядок в Жабокричці. Весь квітень і травень гайдамаки Кощового без поспіху очищали рідну землю від ворога. Готувалися до повстання селянства Балтського та Ольгопільського повітів.
30 травня загін Кощового вступив у бій з червоною частиною коло села Христинівки і згідно з більшовицькими повідомленнями був розбитий, а сам отаман захоплений в полон. Але недовго отаман перебував у в’язниці - дуже швидко він тікає з Балтської в’язниці. І все ж  доля була невблаганною: згідно з повідомленнями більшовиків 7 червня 1921 року в районі села Сеньки, що в 18 км від Голованівська (очевидно с. Синьки нині Кіровоградської обл.), в бою було зарубано 14 козаків Якова Кощового, серед вбитих опізнано й самого отамана. Ганна Скрипка зі слів своєї матері, сестри Якова Кощового, стверджує, що отаман боровся до серпня 1922 року. Вона розповіла таке: «Взимку 1922 року Яків Кощовий захворів на тиф. Приїхав у село, сестрі дали знати у кого зупинився. Лежав у кожусі, у теплій хаті. Заспокоював сестру, якщо так можна сказати, що його живим не візьмуть. Показав наган. Наступної ночі священик села перевіз його в інше село. Тиф повертав двічі.
Улітку 1922 року, виснажений, Яків Кощовий підійшов до рідного села. Переказав, щоб до нього вийшли рідні. Старший брат Якова – Трохим не вийшов на побачення. Чогось був образився на Якова. Яків Кощовий лежав головою на камені. Казав сестрі, що тяжко хворий, що помре, що вибратися з України не має сил. Сказав, що більшовики за його голову обіцяли винагороду, але живим ворогу не здасться» — так оповідала Ганна Скрипка. 
         Наприкінці літа 1922 року червоні таки вистежили отамана. «Почалося переслідування. Відбувалося це неподалік села Полянецького. Там яри, зарості.  Коні гнали галопом, дишель розколовся повздовж. Коні заплуталися, стали. Він оглянувся і, побачивши, що не втечеш, вистрілив собі у скроню. Так і сидів з наганом в руці. Вершник-червоноармієць  рубонув шаблею по голові. Він їм і мертвий був грізним. Поховали отамана в Первомайську, на польському цвинтарі. Біля могили, незважаючи на небезпеку, хтось віддав салютом останні почесті отаманові. 

7.	Петрашевич Геннадій Михайлович — український повстанець
  Народився в містечку Ямпіль  Подільської губернії, (тепер Вінницька область) в родині священника Михайла та Софії Євгеніївни Петрашевичів. Мав брата Георгія та сестру Наталку. В дитинстві втратив батька, тому через скрутне становище родина переїхала до материних родичів в Балту. Де мати через два роки після переїзду вдруге вийшла заміж за Танцюру Івана Степановича, члена Балтської демської управи, згодом міського голову. Вітчим приділяв велику увагу вихованню прийомних дітей. Геннадій в 1918 році закінчив Балтську міську чоловічу гімназію, цей рік розпочався в Балті, як і по всій Україні нещадною боротьбою між більшовиками та новою українською владою. В цій боротьбі загинув старший брат Георгій, який був без суду і слідства розстріляний більшовиками. 
Геннадій зблизився з повстанцями і брав активну участь в боротьбі з більшовиками до серпня 1921 року, коли  була розкрита таємна організація. Молодий повстанець рятується втечею до Румунії, де був інтернований в таборі Фогараш. З табору листується з рідними, де в одному з листів вітчим наполегливо просить не повертатися додому, а переїхати до Чехословаччини і поступити на навчання до Української господарської академії  в Подєбрадах, обіцяючи всіляку підтримку.   В жовтні Геннадій тікає з табору і переходить чехословацький кордон. У жовтні 1926 року Геннадій Петрашевич прийнятий на гідротехнічне відділення інженерного факультету Української  господарської академії в Подєбрадах.  Через півтора роки Геннадій покинув навчання за власним бажанням. Подальша доля невідома.

8.	Пшонник Йосип  Петрович — повстанський отаман, полковник Армії УНР
         Народився 9 вересня 1890 року в селі Великі Вірмени Кам'янець-Подільського повіту Подільської губернії (тепер — село Великозалісся Хмельницької області) в селянській родині. Загальну освіту здобув у Подільській духовній семінарії в Кам'янці-Подільському, а спеціальну — на вчительських курсах. Деякий час вчителював у містечку Балин Кам'янець-Подільського повіту. В 1907 році вступив до Російської соціал-демократичної робітничої партії, вів підпільну роботу по селах повіту — агітував молодь, поширював заборонені партійні відозви та агітаційну літературу. Із початком Першої світової війни мобілізуваний до царської армії — служив на Південно-Західному і Румунському фронтах у чині штабс-капітана. Із початком Лютневої революції, Йосип Пшонник в Кишиневі з головою поринув у революційну стихію. Від Кишинівської ради його обрали в Румчерод («Румунський фронт, Чорноморський флот і Одеський округ», де відповідав за роботу адміністрації залізниць. У серпні 1917-го переїхав до Одеси, де став начальником оперативного штабу української гайдамацької дивізії, створеної з метою запобігти розпаду українських частин. Із 13 до 18 січня 1918-го брав найактивнішу участь у боях за Одесу між українцями і більшовицькими загонами Червоної гвардії. 
Після звільнення Одеси від більшовиків у березні 1918-го, Йосип Пшонник повернувся до міста, працював на посаді помічника голови демобілізаційної комісії. Упродовж семи місяців гетьманування Павла Скоропадського, він, як і більшість діячів УНР, перебував у підпіллі. А коли розпочалося антигетьманське повстання, став одним з його лідерів у Одесі. До березня 1919 року працював на посаді губернського військового коменданта Херсонщини.
За кілька днів до приходу більшовиків Йосип Пшонник перебрався до батьків у Великі Вірмени. а владу «білих» перечекав на полустанку Будки під Жмеринкою, підтримуючи зв'язок з Українською Галицькою Армією і кооператорами, ведучи підпільну політичну роботу. У січні-лютому 1920 року на Одещину прийшла Червона армія. Із вояків армій УНР та УГА, які з різних причин опинилися в Одесі ще за часів денікінської окупації, радянському командуванню взялося формувати 4-ту Українсько-Галицьку бригаду. Зрештою, сформували лише 1-й Чорноморський (361-й українсько-радянський стрілецький) полк. 6 квітня 1920-го полк підняв повстання в Тирасполі. Тираспольську групу українських повстанських військ (згодом перейменовану в Повстанський загін) на Херсонщині очолив полковник Йосип Пшонник. Повстанці організовували рейди сусіднім Ананьївським повітом, а коли там вибухнуло селянське повстання, 16 квітня 1920 року зайняли повітовий центр і встановили в повіті владу УНР. Об'єднані повстанські сили утримували цю територію до підходу військ армії УНР Михайла Омеляновича-Павленка та Юрія Тютюнника (під час Першого Зимового походу), а потім група Пшонника влилася в армію УНР.  У Ямполі Йосип Пшонник захворів на тиф і змушений був повернутися до батьків у Великі Вірмени. Потім хворого перевезли до Галичини і після одужання він працював у Міністерстві народного господарства. У листопаді 1920 року, разом з військом і урядом УНР, перейшов до Польщі і мешкав у Ченстохові. Навесні 1921-го в Польщі розпочали підготовку повстання проти радянської влади в Україні. У Тарнові організували Партизансько-повстанський штаб на чолі з генерал-хорунжим Юрієм Тютюнником. А в Кишиневі (ще одним союзником УНР була Румунія) сформували підпільний штаб Південної групи, який очолив генерал-хорунжий Андрій Гулий-Гуленко.
До цієї групи входили п'ять повстанських районів. Один з них, що охоплював Одеський, Тираспольський, Ананьївський та західну частину Миколаївського і Херсонського повітів Херсонської губернії, очолив Йосип Пшонник. Із весни до листопада 1921 року він перебував у Кишиневі, а північніше від Акермана заснував контрольно-перепускний пункт на чолі з сотником Іващенком для переправлення власних емісарів. У першій половині жовтня Андрій Гулий-Гуленко одержав таємний наказ Тютюнника рушати із штабом на Уманщину й Звенигородщину та очікувати прибуття Запорізької дивізії. Завершити формування збройних загонів, що наступатимуть з Румунії, Гулий-Гуленко доручив Пшоннику.
У ніч з 18 на 19 листопада на ділянці Гурабикулове–Красногорка, що на північ від Бендер і Тирасполя, загін перетнув румунсько-радянський кордон, розпочавши антибільшовицький рейд Бессарабської групи. Більшість бійців не мали ані зброї, ані спорядження (на всю групу румуни видали  16 гвинтівок, 20 револьверів, 70 гранат і певну кількість ракет). Із боями повстанці зайняли радянські села Красногорку й Паркани (тепер — село Бичок) і, здобувши озброєння, розгорнули наступ на Тирасполь. Бій за місто тривав п'ять годин. На якийсь час вдалося оволодіти фортецею кінця XVIII ст. і половиною міста, але під тиском переважаючих сил ворога відступили до Румунії
12 лютого 1925 року неподалік Ямполя під час нелегального перетину радянсько-румунського кордону Йосипа Пшонника затримали радянські прикордонники. Наступного дня його передали в розпорядження начальника Могилів-Подільського прикордонного загону. Йосипа Пшоника цілком таємно доправили до ГПУ УСРР у Харків і розпочали допити.  Заарештований дає розлогі свідчення про свою участь у національно-визвольних змаганнях, зокрема, участь у тираспольському повстанні у квітні 1920 року і Другому Зимовому поході армії УНР — нападі на Тирасполь у ніч з 18 на 19 листопада 1921 року. Ймовірно, отаман сподівався, що щиросердне каяття і зізнання врятують йому життя. Та сталося навпаки, — ці свідчення використали як незаперечний доказ його «контрреволюційної» діяльності і підставу для смертного вироку.  За вироком від 29 серпня 1925 року надзвичайної сесії Харківського окружного суду він був засуджений до розстрілу. Відомостей про виконання вироку у справі немає. За висновком прокуратури Київської області від 7 липня 1994 року не реабілітований.

8.	Совенко  Василь Володимирович — повстанець, громадський діяч        В. Совенко та Євген Маланюк
Народився 1888 року в селі Саксагань Верхньодніпровського повіту Катеринославської губернії (тепер П’ятихатський район на Січеславщині) в селянській родині Володимира та Одарки Совенків. Навчався вдома, а екзамени за 6 класів гімназії склав екстерном. Згодом закінчив землемірні курси в Катеринославі. У російській армії служив військовим техніком. 
 В 1917 році взяв активну участь в українізації російських частин в Мінську, був членом Українського комітету Західного фронту. Від жовтня 1917-го працював в інженерно-технічній секції штабу Генерального секретаря військових справ Центральної Ради. У березні 1918 року  призначений повітовим комендантом Верхньодніпровського повіту на Катеринославщині. В часи гетьманату працював молодшим землеміром Катеринославського губернського земського управління. Під час протигетьманського повстання Василя Совенка знову призначено повітовим комендантом, а з кінця січня він обіймав посаду начальника політичного відділу, водночас був головою Надзвичайного військового суду групи військ, яку очолював Отаман Михайло Мелашко. В травні 1919 року його відряджено до Центральної України для організації повстанських відділів, очевидно в рідний повіт. У жовтні 1919 року Василь Совенко – «головний уповноважений від партизанського-повстанського штабу до уряду УНР». 6 грудня 1919 року, коли Армія УНР під командуванням Михайла Омеляновича-Павленка вирушила у запілля Добровольчої армії, Василя Совенка призначили політичним референтом «при Запорозькому війську».  На той час чекісти називали Василя Совенка «головним керівником банд» в Балтському повіті та в Балті. Збереглися звернення повстанців Балтщини за підписами Семена Заболотного та Василя Совенка.
 За 180 днів українська армія здолала понад 2500 верст... За цей час проведено понад 50 боїв, із них лише кілька невдалих. Зимовий похід завершився на мажорній ноті. Як й інші його учасники, Василь Совенко був нагороджений орденом Залізного хреста, який у системі відзначень українського війська посідав «безапеляційно перше місце». Надалі Василь Совенко працював цивільним комісаром уряду при 1-й Запорозькій дивізії, а з квітня 1922 року був помічником начальника Цивільного управління штабу командувача «групою Партизанського-Повстанського війська». Та вже в серпні його перевели до резерву старшин Міністерства військових справ. 
 Відтак, закінчивши підготовчіі курси при  Українській господарській академії в Подєбрадах (Чехословаччина), він стає студентом цієї академії. Диплом інженера-економіста Василь Совенко здобув 17 грудня 1927 року.
 Наступного року переїхав до Польщі, де працював на ниві економічної просвіти українців у Львівській «Просвіті». Як член Ліги українських націоналістів зробив пожертву на проведення Конгресу українських націоналістів в 1929 році. Під час Другої світової війни допомагав Тарасові Бульбі–Боровцю створювати УПА, стає членом штабу УПА-УНРА. В 1942 році побував на рідній землі. У Дніпропетровську намагався створити Вільне козацтво, побував у рідному селі та пропагував серед земляків «гетьманський рух».
Повернувшись на Волинь, продовжував роботу в штабі Бульби-Боровця. В серпні 1943 року приєднався до бандерівського руху в лавах УПА під проводом Романа Шухевича. Брав участь у бойових операціях проти німців та московських окупантів в складі сотні Остапа Качана «Саблюка». Останній бій відбувся 18 грудня 1944 року поблизу села Сошища Шумського району на Тернопільщині. 14 квітня 1945 року засуджений на 15 років каторжних робіт, загинув  в ув’язненні, реабілітований в червні 1994 року.

Діячі культури та освіти
           Культурна ситуація в Одесі напередодні 1917 року була не дуже сприятливою для розвитку української культури. На це негативно впливали багатоетнічність населення міста, неприхильне ставлення до українців більшості місцевих чиновників,  журналістів, фінансистів, викладачів різних навчальних закладів. Революційні події 1917-1921 років стали поштовхом для української культурної еліти в справі розвитку української культури в Одесі. Демократизація життя сприяла надходження до одеської культури, політики, громадської та церковної сфер простих людей.
         Дуже важливою підставою для культурного поступу українців Одеси була наявність у місті діячів, які мали досвід «культурної революції» ще у 1905-1907 рр. У період розпаду імперії вони спрямували свою енергію на відновлення української культури. Це діячі старої «Просвіти», «Українського клубу» та «Української хати». Почали створюватись українські школи, в гімназіях запроваджується викладання української мови та літеатури, історії України. Відновився друк українських книг, почали виходити українські газети та журнали, створено український театр та театральний інститут. 
        Навіть після встановлення радянської влади більшовики в перші роки свого панування не посміли зазіхнути на здобутки українських діячів культури та освіти.

1.	Богомолець-Лазурська Наталя Михайлівна — актриса, історик українського театру
         Народилась 9 листопада 1880 р. у селі Лихачеві Козелецького повіту Чернігівської губернії в родині в родині акцизного чиновника Михайла Михайловича Богомольця та його дружини Юлії Ісаківни Мироненко. Коли Михайло Михайлович одружився з Юлією Ісаківною, вона отримала придане від батьків – будинок у Козельці та 20 десятин землі у хуторі Шами Козелецького повіту.
          Початок роду Богомольців прослідковується з кінця XIV — початку XV ст., коли служилий боярин Великого князівства Литовського на ім'я Оліфер або його батько брав участь у Грюнвальдській битві в липні 1410 року в складі Вітебської хоругви. Наталя Михайлівна належала до «Чернігівської» гілки роду. Вона мала старшого брата Вадима Михайловича Богомольця (1878–1936), генерал-хорунжого Української Держави, автора першого українського закону про флот України — «Тимчасовий закон про флот Української Народної Республіки». Цей документ потім наводився під час переговорів з Російською Федерацією про розподіл Чорноморського флоту СРСР в 1992–1993 рр. Головний військово-морської прокурор Української Держави. За часів Директорії був військово-морським аташе України в Румунії.
         Двоюрідний брат Олександр Олександрович Богомолець — президент Академії Наук УРСР, віце-президент АН СРСР і АМН СРСР. Батьки Олександра Олександровича були народовольцями, хлопчик народився в Лук'янівській в’язниці, де під слідством перебувала його мати. Невдовзі після пологів сина забрали від матері і віддали на виховання дідуся — Миколи Максимовича Присецького. Мати Софія Присецька отримала вирок — десять років каторги в Забайкаллі, де померла від сухот. У 1895 році батько і син Богомольці переїхали до Кишинева, де жили у рідного брата Олександра Михайловича — Михайла а Богомольця. Продовжувачем лікарської династії на сьогодні є праонука  О.О. Богомольця, заслужений лікар України, відома громадська діячка та український політик Ольга Вадимівна Богомолець.
           Дитинство Катерини (близькі в дитинстві називали її Тася) – минало серед селян і розмаїтих барв природи. Родина Богомольців підтримувала дружні стосунки з родиною Адасовських, де зростала майбутня зірка театру Марія Крушельницька. Після одруження з офіцером Хлистовим, вона покинула батьківську домівку й вирушила з чоловіком до Бессарабії – до місця служби воєнного. 
          Ще у 1890-ті рр. Наталя стала улюбленою подругою М. Заньковецької, часто з нею листувалася. У 1894 р. вона вперше побачила велику актрису на сцені та була вражена її грою. Незважаючи на різницю у віці, обидві акторки, які грали на одній сцені в театрі Миколи Садовського, були прихильні одна до одної.
          Гостем в родині був Марко Кропивницький, який прихильно поставився до захопленої українським театром та мрією про акторську кар’єру Наталі. Вона ж зізнавалась, що «…зачарувалася ним як актором та людиною». Він охоче відповідав на численні запитання дівчини про український театр, захоплював декламацією Шевченкових віршів. «Слухаєш, бувало, його декламацію і бачиш перед собою козака в червоних оксамитових штанях, що танцює від Києва до Межигірського Спаса…», – згадувала Наталя. Показово, що предметом розмов з М. Кропивницьким були й утиски, яким піддавалось українське мистецтво («штука»). «Я навряд чи побачу, як розквітне вона, а ти, серце, мусиш дожити до кращих часів і згадаєш тоді мене», – наводила Н. Лазурська своєрідний заповіт великого актора.
         Пізніше вона зустрічалась з М. Кропивницьким у Харкові, Полтаві та останній раз в Одесі у 1910 р. Вона Наталя Михайлівна спілкувалась з М. Садовським, О. Сусловим,           П. Карпенком та О. Саксаганським. У 1899 р. вона повідомляла М. Заньковецьку про своє знайомство з товаришем прокурора  С. Шелухиним (який тоді працював у Кишиневі) – «очень умным и симпатичным человеком», з яким вона розмовляє українською, відводячи таким чином душу.
         Коли Тасі виповнилося 10 років, батько Михайло Михайлович із сім'єю переїхав до Кишинева. Тут дівчинка разом з братом Вадимом та  двоюрідним братом Олександром, навчалися у Кишинівських гімназіїях. Наталя Михайлівна була надзвичайно красивою, товариською дівчиною. Ще в юності вона мала масу шанувальників, у тому числі серед викладачів Кишинівської гімназії, де навчалася. Очевидно, кар'єра актриси чекала її з самого початку. 
         На початку ХХ ст. Наталка разом з батьками переїхала до Одеси, де в1906 році вступила на історико-філологічний факультет Одеських Вищих жіночих курсів. На цих курсах доля звела курсистку з викладачем, приват-доцентом історико-філолологічного факультету Новоросійського університету в Одесі Володимиром Федоровичем Лазурським. Володимир Федорович був популярним серед студентів як університету, так і жіночих курсів. Працював секретарем Бібліографічного товариства при Новоросійському (Одеському) університеті й секретарем Товариства імені Костанді, входив до місцевого відділення української «Просвіти». 
         У 1907 р. її батько помер і вона разом з матір’ю оселилась в квартирі брата батька – лікаря О.М. Богомольця. Марія Заньковецька «підштовхнула» В. Лазурського, що часто бував у Богомольців, до одруження з Наталією. До самої смерті Володимира Федоровича у 1947 р. родина мешкала за адресою: вулиця Ольгіївська 17, кв. 25. Вже через тиждень після весілля молода родина відправилась до Англії, де В. Лазурський продовжив роботу над дисертацією. Володимира Федорович вважав, що дружина багато чим пожертвувала заради нього, зокрема, не реалізувала свої літературні здібності.
          Наталя Михайлівна чудово знала французьку мову і читала в оригіналі твори французьких письменників. Вона дружила з відомим на початку століття поетом символістом Володимиром Пестовським (Пястом), який належав до кола Зінаїди Гіппіус і Олександра Блока. Серед її друзів були композитор Костянтин Данькевич та  віолончеліст Мстислав Ростропович.
           Одеська квартира  Лазурських стала одним із помітних культурних осередків міста. В ній часто відбувались літературні читання, збиралися люди мистецтва. Один з відвідувачів, Олександр Коциєвський (згодом відомий історик), згадував про подружжя Лазурських як «людей творчих і справді інтелігентних, геть чисто позбавлених снобізму і зарозумілості». «У їхньому будинку, — писав Коциєвський, — дивовижним чином у важкі і непрості роки зберігалася атмосфера, властива багатьом дореволюційним інтелігентним сім'ям, яким чужі були кар'єризм і користолюбство, а всі інтереси і душевні сили зосереджувалися на служінні суспільству, яке вони, можливо, розуміли трохи наївно». Володимир і Наталя Лазурські були членами Одеської «Просвіти», членом якої був також Амвросій Ждаха. Н. Лазурська, зокрема, декламувала там українську поезію.
         У Наталі Михайлівни і Володимира Федоровича було двоє синів — Вадим та Олександр. Перший став відомим художником-ілюстратором, дизайнером шрифтів, другий — вченим-аграрієм. Після народження Вадима і перед народженням Олександра подружжя очікувало ще одну дитину, але, на жаль, трапився викидень. Дбайлива мати і бабуся — такою запам'ятали Наталю Михайлівну її діти й онуки. Перед вступом її старшого сина Вадима у реальне училище вона особисто займалася з ним російською мовою і законом Божим, а тато - арифметикою. 
        Продовжувала в цей час грати й у театрі з Марією Заньковецькою, хоча і рідше, ніж раніше. Сімейним репетиторством Наталя Михайлівна продовжувала займатися й пізніше — уже з онуками. Вона однаково добре говорила українською та російською мовами,  очевидно, більше відчувала себе українкою.
        Під час першої світової війни разом із дітьми проживала у рідному Козельці, була сестрою милосердя, шила білизну пораненим солдатам для місцевого госпіталю. Тут в 1917 році разом з чоловіком та іншими ентузіастами організувала Українське мистецьке товариство імені Марії Заньковецької.
        Ліберальні погляди В. Лазурського ускладнили його кар'єру в правоконсервативному за складом професорів університеті. Хоча в 1909 році він захистив у Московському університеті магістерську дисертацію, до 1917 року лишався приват-доцентом. Лібералізація суспільного життя під час Лютневої революції 1917 р. принесла Володимиру Федоровичу довгоочікувані позитивні зміни. Він здобув звання екстраординарного професора (в жовтні 1918 р. його обрали ординарним професором, хоча він так і не встиг захистити докторську дисертацію) і навіть був обраний проректором університету.
          Родина Лазурських була добре знайома з багатьма помітними діячами українського руху в Одесі. За сприяння В. Лазурського членство в Одеському бібліографічному товаристві набули М. Комаров, В. Чехівський, П. Климович, Л. Ковальчук, С. Шелухин, М. Слабченко, П. Клепацький, М. Гордієвський. Жодне інше російське громадське чи наукове товариство в Одесі не мало такого представництва українських діячів. Дача Лазурських була розташована навпроти дачі П. Климовича. Як свідчать нещодавно виявлені листи                    М. Слабченка до В. Лазурського, між ними також існували досить довірливі стосунки.
          У період революції 1917–1918 рр. Лазурські приділяли значну увагу театральній царині та мистецтвознавчій сфері. Найбільш помітним заходом родини було заснування в Одесі у листопаді 1917 «Українського художнього товариства ім. М. Заньковецької», почесним членом якого стала сама Марія Костянтинівна. Юридично товариство було зареєстровано лише 20 березня 1918 р..  До кінця квітня товариство організувало два вечори: на честь ювілею М. Заньковецької в приміщенні одеської міської художньої школи та річниці Т. Шевченка — в консерваторії, а також взяло участь у загальноукраїнському святі одеської української громади на вшанування Тараса Шевченка. Свого приміщення товариство не мало. У травні 1918 р. товариство організувало «Вечір поезії Олександра Олеся». Наталя Лазурська згадувала, як за ініціативою одного з членів товариства              О.М. Ганцової українські народні вистави відбувалися в селі Сичавка за 30 верст від Одеси. 
           Навесні 1918 р. Лазурські висловили ідею заснувати «Українську театральну студію» — другий заклад такого роду в Україні після Музично-драматичного інституту М. Лисенка в Києві. Під час візиту до Одеси члена Київської театрального ради М. Антоновича подружжя заручилися його обіцянкою отримати субсидію від держави. Наталя Лазурська розглядала студію як важливий осередок для подальшого розвитку української культури в Одесі. Одеська «Українська театральна студія» в складі драматичного і оперного відділів була названа на честь Марка Кропивницького. Її директором був обраний Володимир Лазурський. Наталя  стала студенткою студії та отримала диплом про театральному освіту в 1921 році.
         У вересні 1918 Н.М. Лазурська влаштувалась викладачем української мови до Одеського жіночого інституту. У заяві вона писала, що закінчила курси українознавства і, будучи уродженкою Чернігівської губернії, добре володіє українською мовою і загальною філологічною підготовкою.
         Серед багатьох починань українських митців Одеси 1917–1920 рр. «Українська театральна студія» виявилася найбільш живучою, створивши базу для заснування Українського державного театру імені Т. Шевченка та Одеської державної музичної академії ім. А.В. Нежданової. У газеті «Молодая Украйна» Наталя Лазурська вітала успіхи українського театру, віддаючи належне і російським колегам.
         У часописі «Одесская мысль» вона висловила думку, що основною причиною успіху українського театру є його народність, яка компенсує  низьку інтеліґентність багатьох акторів і слабкий репертуар. На її думку, «мистецтво, тісно пов'язане із народом, буде розвиватися і вдосконалюватися, мов дерево із сильним здоровим корінням, котре утвердилося на благодатному ґрунті».
          У листах до М. Заньковецької 1920—1930-х рр. Н. Лазурська охоче ділилася своїми переживаннями і творчими планами. На початку 20-х вона писала, що після закриття українського театру змушена грати в російському Сибірякова: а тому «сумно і боляче, що за найпалкішого бажання віддатися рідній сцені довелося йти «в чужі люди»». Наталя Михайлівна зізнавалась, «що пристрасть за яскравим чистим мистецтвом — це моя невгамовна жага, за яку ти колись полюбила мене і яка, зізнаюся, може померти тільки разом зі мною». Пізніше вона зауважила: «ніщо не змогло вбити мого прагнення до театру — давно в крові у мене цей театральний мікроб… Озираючись назад, я з сумом усвідомлюю, що кращу половину свого життя я змарнувала, не посвятивши сцені, що багато молодих сил залишилося в мені не використаними. Тепер вже їх не повернеш».
          Непросто було вижити Лазурським у 30-ті роки під час репресій. Чиновницьке минуле батьків Наталії могло у будь-який час зіграти фатальну роль у їхній долі. А тим більше минуле її брата – Вадима Богомольця, могло бути причиною переслідувань.
         Лише напередодні війни В. Лазурський повернувся до викладання та навіть отримав докторський ступінь без захисту дисертації. У часи окупації родина залишилася в Одесі і в 1942-1944 рр.  Володимир Федорович працював професором кафедри всесвітньої літератури та деканом філософсько-літературного факультету Одеського університету. Завдяки його зусиллям до складу університету було включено Історико-археологічний музей, відновлено Одеське товариство історії і старожитностей, врятовано багато цінних книг. В одеському українському ліцеї він викладав українську мову.
Румунська адміністрація підозрювала професора у зв’язках з українським самостійницьким рухом. Дійсно, в університеті діяв осередок ОУН, члени якого відкрито відстоювали перед румунською владою право українців на слухання лекцій українською мовою. Як згадує керівник цього осередку Святослав Караванський, «моє знайомство з Лазурським сталося під час мого збору підписів під петицією губернатору Трансністрії Алексяну про потреби українців Одеси: видання української газети тощо. Лазурський заяву підписав». 
           У 1944 році, після визволення Одеси від окупантів, В. Лазурського ьуло заарештувано, але невдовзі справу було закрито за сприяння Президента АН УРСР академіка О.О. Богомольця. До самої смерті 1 травня 1947 р. Володимир Федорович і надалі викладав в ОДУ ім. І. Мечникова. Після смерті чоловіка Н. Лазурська переїхала до сина в Київ, але кожного року навідувалась до Одеси. У листі до подруги через 8 років після смерті чоловіка вона писала: «ніщо не може навіть частково замінити цю духовну близькість, це розуміння з напівслова». 
           Незважаючи на похилий вік, Наталя Михайлівна підготувала до друку свої спогади про М. Заньковецьку, Н.М. Лазурська зберегла майже 200 листів із спілкування з великою актрисою.  Вона консультувала С. Дуриліна, автора великої монографії про   М. Заньковецьку, написала спогади про С. Дуриліна та М. Кропивницького, клопотала про реставрацію надгробку на могилі М. Єрмолової, брала участь у журі Київського міського конкурсу народної самодіяльності, після чого, за її словами, «була у захваті від таланту нашого народу». В очікуванні відгуків на свої спогади, Наталя Михайлівна померла у 1958 році. Похована на Байковому кладовищі. Вінцем її справи стала книга спогадів про актрису, яка вийшла друком у 1961 році.
          Неможливо, підсумовуючи творчий доробок представниці славетного роду Богомольців, залишити поза увагою чоловіка Наталі Михайлівни, вірного друга і надійну опору в її діяльності. Безумовно, місце Лазурських в українському національному русі не було однаковим. Загалом поступаючись своєму чоловікові у популярності та впливовості, Н. Лазурська була найпомітнішою та найвпливовішою серед українських жінок Одеси. У складних умовах війн та революцій подружжя сприяло розвитку одного з головних символів української культури та ідентичності – українського театру. В українському національному русі Лазурські здійснювали своєрідну посередницьку місію: з одного боку, між двома поколіннями українських діячів – «політичними українцями» та старими українофілами, з іншого – між українською та російською національними громадами Одеси. В умовах більшовизації української культури на початку 1920-х рр. вони оберігали класичні зразки української культури від викривлення та догматизації. І хоча діяльність Лазурських обмежилась сферою культури, їхній внесок у становлення новітнього українства слід визнати значним.

2.	Боровик (Боровиков) Віталій Гаврилович — громадський діяч
       Народився  18 жовтня 1864 року у  Ніжині Чернігівської губернії. Батько був відставним офіцером, мав невеличкий маєток на Вінниччині. Невдовзі після народження сина Віталія родина переїхала до Луцька, тому своєю маленькою батьківщиною він вважав Волинь. Початкову і середню освіту здобував в Острозькій прогімназії (1876-1880), а завершив середню освіту в Ніжині у 1884 році. Вступив до університету св. Володимира у Києві — спочатку на математичне, а згодом перейшов на природниче відділення фізико-математичного факультету. Навчався успішно і вже на другому курсі почав одержувати стипендію Ф. Терещенка. Після закінчення університету в 1909 році з високими результатами та званням кандидата природничих наук І ступеня йому рекомендували готуватись до професорського звання. Проте Віталій Боровик відмовився. 
        У родині В. Боровика пам’ятали своє козацьке коріння, томувін рано почав ідентифікувати себе як українець. У київський період Віталій спілкувався з родинами Косачів, Лисенків, Старицьких. Цілком не дивно, що у студентські роки В. Боровик з головою поринув в українську культурно-освітню і громадську діяльність — зокрема став учасником літературного гуртка «Плеяда», який зорганізувала Леся Українка. 
         Після здобуття вищої освіти В. Боровик працював то управляючим маєтком у Полтавській губернії, то чиновником у Полтавському губернському земстві. На цій роботі познайомився з Іваном Липою. Влітку 1891 року кілька молодих радикально налаштованих людей на чолі зі студентом Харківського університету І. Липою, поетом М. Вороним і В. Боровиком присяглися на могилі Тараса Шевченка продовжувати справу великого Кобзаря. Так було створене «Братерство Тарасівців», осередки якого поширилися в Києві, Одесі, Полтаві, Чернігові та інших містах. Через свої радикальні декларації «Братерство Тарасівців» було дуже швидко помічене поліцією. Воно проіснувало неповних два роки і було розгромлено жандармами. Багатьох членів було заарештовано, але за відсутністю вагомих доказів (у «братчиків» пула непогана конспірація) через певний час було випущено на полю. 
          Серйозна хвороба (гнійний плеврит) привела В. Боровика у 1893 році до Одеси. Тут завдяки громадівцям він отримав посаду помічника експерта при Одеському філоксерному комітеті, де працював два роки. Влітку він перебував на виноградниках в Бессарабії, а зимою проводив хімічні аналізи відібраних перед тим зразків ґрунту в лабораторії Новоросійського університету. В Одесі він тісно зійшовся з одеською українською громадою, зустрічався з М. Коцюбинським, який також працював у філоксерній комісії. У 1895 році одружився з донькою відомого одеського українського художника А . Ждахи — Оленою. 
         У 1899 році став, знову-таки за сприяння одеських громадівців, інспектором Михайло-Семенівського сирітського будинку в Одесі. Восени 1899 року його разом із працівником сирітського будинку М. Філатовим було заарештовано за пропаганду серед молоді шкідливих соціалістичних ідей та пропаганду «українських анархо-соціалістичних ідей».  Донос на  Боровика написав священик тому, що Віталій Гаврилович був переконаним атеїстом і навіть своїй дружині заборонив хрестити дітей. Кілька місяців  перебував в одеській в’язниці, після чого, за рішенням суду, протягом року йому було заборонено проживати в Херсонській губернії, так і працювати у структурах міністерств народної освіти, іноземних справ та двору. 
         Повернувшись на Волинь, В. Боровик отримав посаду завідуючого лабораторією Волинського губернського акцизного управління у Житомиріня, де він і працював до 1905 року. Після Житомира він переїхав до Крем’янця, де зайняв посаду члена земської повітової управи, де працював до 1910 pоку, а потім перейшов до Волинської  губернської земської управи завідувачем відділення сільсько-господарської статистики. 
          Віталій Боровик тісно співпрацював з житомирською газетою «Волинь», а у 1903 р. представляв українську громадськість Волині у Полтаві на відкритті пам’ятника Івану Котляревському. Протягом всіх цих років В. Боровик не поривав зв’язків з Одесою, листуючись з одеськими громадівцями, зокрема з Михайлом Комаровим. 
          У 1911 році В. Боровику вдалось повернутись до Одеси, де він отримав посаду старшого  спеціаліста з сільського господарства при Департаменті землеробства. Продовжуючи і у подальшому працювати за фахом, він заявив про себе як про високого професіонала з сільського господарства. Він брав активну участь у діяльності «Одеського українського клубу» і музично-драматичного товариства «Українська Хата». А ще у 1911 році в Одесі на вулиці Преображенській  11 почала діяти українська книгарня   «Діло», яку заснувала родина Боровиків. 
         У роки Першої світової війни   В. Боровик очолив одеський український комітет допомоги виселенцям з Холмщини, Галичини, Буковини й Закарпаття. Згодом В. Боровик організував першу українську початкову школу в Одесі для дітей біженців. Після повалення царату В. Боровик обрав для себе насамперед ниву громадської активності, до якої призвичаївся у попередні роки. Уже 5 березня 1917 року на зборах членів «Української Хати» його було обрано до складу нового правління товариства. Тоді ж активізувався процес створення українських шкіл у місті. І в ньому  В. Боровик взяв найактивнішу участь. Запис до цих шкіл в Одесі відбувався у В. Чехівського (вул. Чорноморська, 26), у книгарні «Діло», вдома у В. Боровика (Соборний майдан, 2 — в цьому будинку він прожив до кінця життя, саме там його заарештують, а його родичі проживуть аж до 2004 року — й отця    І. Кливака (вул. Катеринин-ська, 33) у приміщенні католицького костьолу.
         Вже наприкінці березня 1917 року Український керівничий комітет делегував В. Боровика спільно з В. Чехівським та М. Гордієвським до Одеської ради робітничих депутатів та представників армії й флоту. Брав участь в роботі Херсонського губернськлшл селянського з’їзду. У наступні місяці Український Керівничий Комітет залучав його у роботі комісії з налагодження зв’язків з подібними польським та молдавським комітетами.    
        В. Боровик був засновником видавництва «Воля й доля», яке спеціалізувалося на виданні українських книжок. Першою книжкою стала публікація поеми Степана Руданського «Мазепа гетьман український». Українське слово В. Боровик поширював в Одесі також і через інший формат. Саме так — «Українське Слово» — називався журнал/газета, що виходив з весни 1917 року, вийшло 10 чисел. Розвиток українського національного руху впродовж 1917 року призвів до потреби відтворення старих організаційних структур українства. В. Боровик взяв участь у відновленні діяльності товариства «Просвіта» в Одесі. «Просвіта» розпочала свою роботу в приміщенні Англійського клубу. Про діяльність «Просвіти» у подальшому відомо небагато, але очевидним є те, що її керівництво намагалось сконцентрувати ту культурноосвітню діяльність, що вже проводилась у місті протягом 1917 році у єдиному центрі.
           Навесні 1918 p., у період кризи УНР та приходу до влади гетьмана Скоропадського характер діяльності В. Боровика дещо змінився. З квітня 1918 року він почав працювати завідуючим відділом земельних справ при Головному Крайовому Комісаріаті Херсонської, Катерино-славської і Таврійської губерній, який очолював С. Комірний. Як хімік і селекціонер В. Боровик сприяв заснуванню та становленню сільськогосподарського інституту в Одесі. У період існування Української держави В. Боровик повернувся й до політичної діяльності — у червні 1918 року його обрали заступником голови осередку Української партії соціалістів-самостійників. Його громадську активність і значення відзначала як місцева українська преса.     
         З приходом більшовиків у 1919 році він співпрацював з ними на посаді завідувача секцією спеціальних культур в Одеській губернії. За денікінських часів повернувся до виконання обов’язків спеціаліста з виноградарства й виноробства, а з встановленням радянської влади у 1920 році знову повернувся на попередню роботу. Відомо, що наприкінці травня — на початку червня 1920 року Одеське губ-ЧК провело спецоперацію проти «підпільної петлюрівської організації», провівши арешти «членів петлюрівської організації та контрреволюційної організації «Просвіта». Віталію Гавриловичу пощастило уникнути арешту в цей період.
         У роки радянської влади В. Боровик працював на літературній та науковій ниві, особливо після виходу на пенсію у середині 20-х pоків. Він працював над перекладами різноманітних творів з англійської та російської мов. Загалом він був поліглотом. Крім названих мов володів польською, французькою, німецькою, італійською, гірше — румунською і татарською, вивчав грузинську, їдиш, а у 30-ті роки захопився вивченням навіть китайської. Складав тлумачний словник живої української мови. Опрацював 300 тис. слів на понад 50 тис. карток, які після своєї смерті передбачав передати українській Академії наук. Матеріали ці згодом опинились у Києві (перевіз син Роман), але були втрачені під час Другої світової війни.
          В останні роки життя часто хворів, але це не дало йому можливості уникнути страшної долі. 26 грудня 1937 року його було заарештовано «як активного діяча контрреволюційної націоналістичної організації», наступного дня проведено допит, за наслідками якого справу було переведено до сумнозвісної «трійки», яка 28-го виголосила «розстрільний» вирок, який було виконано вже наступного дня. Таким чином В. Боровик загинув, згідно витягу з відповідного акту, 29 грудня 1937 року. 
         Дружина В. Боровика пережила його на вісім років і пішла з життя у 1945 році. У подружжя Боровиків було троє дітей: дочка Галина (1896-1988), сини Роман (1900-1971) та Юрій (1904-1977). Галина Боровик навчалася в Одеському театральному інституті ім. М. JI. Кропивницького в 1919-1921 pp., ректором якого був М. Слабченко. Саме вона, єдина з живих тоді дітей, у 1986 році добилась реабілітації свого батька.

3.	Боровик Роман Віталійович — учасник січневих боїв в Одесі
          Народився в 1900 році в Одесі, старший син Віталія Боровика. У дореволюційний час закінчив приватне комерційне училище Фейга, а потім поступив на природниче відділення фізико-математичного факультету Новоросійського університету, яке закінчив вже після революції (хоча є згадки сучасників, що він був студентом заснованого у 1918 році Політехнічного інституту. 
         Роман був активним за вдачею, відрізнявся високим рівнем національної свідомості і встиг взяти участь у визвольній боротьбі. Так, вони разом з Юрієм Липою заснували товариство української молоді «Січ». На початку 1918 року члени товариства одержали зброю й вартували у помешканні Одеської військової ради. Вони були свідками численних українських форумів, що    надзвичайно впливало на молодих українців. Тому не дивно, що хлопці взяли участь у триденних січневих боях на боці гайдамаків. За гетьманських часів Роман Боровик  брав активну участь у роботі гуртка українських письменників, створеного Юрієм Липою. За радянських часів Роман Віталійович  жив і працював в Україні (Вінниця, Харків, Київ), а після Другої світової війни повернувся до Одеси, де працював у Ботанічному саду Одеського державного університету ім. І І. Мечникова. Його дружиною була Надія Пучківська, академік, донька лікаря отоларинголога Олександра Пучківського,  свідомого українця.

4.	Вороний Микола Кіндратович — український письменник, один із засновників Центральної Ради
        Народився 7 грудня 1871 року на Катеринославщині в сім’ї ремісника. По матері – з давнього роду Калачинських, що дав ректора Києво-Могилянської академії. Через півроку після народження хлопчика сім’я переїжджає на Слобожанщину, де на околицях Харкова в напівсільському-напівміському оточенні пройшло його дитинство. Національний дух у родині підтримував не батько, а дід Павло Денисович, старезний і міцний дідуган, який, доживши до сторічного віку, розмовляв виключно українською мовою. У дитинстві Микола захоплювався творами Ф. Купера, Ж. Верна і, звичайно, «Кобзарем» Т. Шевченка, з якого багато поезій знав напам’ять. 
         Навчався в Харківському реальному училищі, пізніше – в Ростовському реальному училищі.  Вороний разом з іншими гімназистами організував гурток «Українська громада», через що зазнав переслідувань з боку уряду. Микола Вороний був виключенний з Ростовського училища за зв’язки з народниками, читання і поширення забороненої літератури. Йому було заборонено вступати до університету й проживати в столиці та університетських містах. Друкуватися Вороний почав у 1893 (вірш «Не журись, дівчино»).
Юнак змушений був виїхати за кордон. Він якийсь час живе в Австрії і навчається у Віденському університеті.  З часом переїжджає до Львова і стає студентом Львівського університету.У Львові зблизився з І. Франком, який справив великий вплив на формування його світогляду, літературно-естетичних поглядів.  Микола був хрещеним батьком одного з синів Івана Франка. На перехрестях поетової долі зустрічалися М. Коцюбинський, Леся Українка, М. Лисенко, П. Тичина, М. Рильський.
        Працював бібліотекарем і коректором Наукового товариства імені Шевченка, режисером українського театру товариства “Руська бесіда”, в редакції журналу «Життє і слово», де вів рубрику «Вісті з Росії». Допомагав І. Франкові у виданні газети «Громадський голос» і «Радикал», деякий час був неофіційним редактором журналу «Зоря».
        У 1900 році долучається до роботи Революційної української партії, а в 1905 році разом з Лесею Українкою, Михайлом Уоцюбинським та Левком Мацієвичем став одним з засновників Української соціал-демократичної партіїЗ 1897 – актор труп М. Кропивницького, П. Саксаганського, О. Васильєва та інших, 1901 залишив сцену і служив в установах Єкатеринодара, Харкова, Одеси, Чернігова. В 1910 році оселився в Києві, працював у театрі М. Садовського, викладав у театральній школі. 
         В 1903 році в Одесі створює альманах «З над хмар і долин», де поряд з модерними поезіями були представлені твори поетів, що виступали проти декадансу «чистого мистецтва».  Того ж року Микола одружується на Вірі Вербицькій, дочці відомого київського «громадівця» та поета Миколи Вербицького і переїжджає до Чернігова. Невдовзі у подружжя народжується син Марко, але родинне життя рушиться. З 1904 по 1910 роки в ліриці Вороного проглядається драматизм любовної теми. Це пов’язується з тяжкими переживаннями, викликаними розривом із дружиною Вірою. Поет виповів свої настрої в циклах «За брамою раю» (тут 20 віршів) та «Разок намиста» (9 творів). Артистична композиція ліричної трагедії включила зачинну «Присвяту» «згаслій зіроньці», вірші-гімни коханню («На скелі», «Хвиля», «Палімпсест»), де його життя в серці вподібнене рухові погожого моря, а образ коханої не стирається в душі, як напис на пергаменті. Обожествлення коханої; пам’ять про минуле; муки любові, не втихаючі з плином років; ридання «безпритульного поета» і його молитва про чудо; бажання і неможливість порвати кайдани почуття; прагнення відродитися до життя, врешті відтворити «осіянням чистим, ясним» у піснях красу любого образу – такий діапазон і перебіг почуттів до «Finale» циклу. 
         Також у творчості Вороного були і патріотичні настрої, як він писав, «національний елемент був у мені завжди дуже сильний, крім свідомості, він превалював у мені як поетична стихія». Творчими його виявами стали піднесений марш «За Україну!» (1917) та поема «Євшан-зілля» (1899), присвячений одеському поету Івану Липі. Марш став маніфестацією волелюбних настроїв українства, що, порвавши ганебні царські пута, вийшло «з-під ярем і з тюрем» на вільний світ. Патріотичним пафосом сповнений цей вірш – присяга рідній неньці-Україні віддати в боротьбі за її державність «серця кров і любов», що є і святим наказом, рефреном – закликом до братів: «За Україну, За її долю, За честь і волю, За народ!».
       Жовтневої революції Вороний не сприйняв і в 1920 р. емігрував за кордон. Жив у Варшаві, де зблизився з польськими письменниками Ю.Тувімом і Л.Стаффом, невдовзі переїхав до Львова. Викладав в українській драматичній школі при Музичному інституті імені М. Лисенка, деякий час був директором цієї школи. Після повернення в Україну (1926) вів педагогічну і театрознавчу діяльність. 
        У 1928 році громадськість Києва широко відзначила тридцятип’ятиріччя його письменницької діяльності. Та вже насувалася грізна хвиля тридцятих років з масовими винищеннями усього мислячого, тим паче українського. Поет був зарахований до націоналістів, білоемігрантів і, як наслідок, — виправно-трудові табори, які після трьох років були замінені засланням у Казахстан.
        Щоб якось полегшити несправедливий вирок батькові, з Москви до Києва спеціально приїхав його син Марко, відомий на той час дитячий поет (теплі стосунки з сином скрашували невлаштоване сімейне життя Миколи Кіндратовича, бо з дружиною він був розлучений). Не відав тоді Марко, що допомога батькові коштуватиме йому дуже дорого. Після арешту батька було заарештовано й сина. Більше року сидів Марко в одиночній камері без суду й слідства, а потім був засуджений до семи років виправно-трудових таборів. Його заслали у далеке місто Кем, що навпроти Соловецьких островів, звідки він уже не повернувся. Подібна доля чекала й батька. 
       Влітку 1937 року Микола Вороний опинився в селі Глиняне Піщанобрідського району на Кіровоградщині (тоді Одеська область). Восени переїхав до містечка Новоукраїнки, почав працювати коректором в районній газеті, але невдовзі був звільнений. На початку 1938 року знову був заарештований та відправлений до Одеси. 7 червня 1938 розстріляний з групою селян за вироком особливої трійки УНКВС Одеської області.10 листопада 1957 ухвалою президії Кіровоградського обласного суду Миколу Вороного реабілітовано.

5.	Гаврилюк Ілько Дмитрович –  сотник УГА, письменник, громадський і культурний діяч
          Народився 5 березня 1874 року в седі Іспас Горішній, Австро-Угорщина Австро-Угорщина, (тепер Коломийського району Івано-Франківської області). Закінчив Коломийську гімназію в 1898 році, від 1900 навчався у Львівському та Віденському університетаз. Учасник Першої світової війни та воєнних дій 1918 – 1920 (сотник УГА), пережив більшовицькі та денікінські репресії. Виступав проти угодовських дій ЦР щодо розпуску збройних сил, на Другому Військовому з'їзді у червні 1917 — член Президії.   
        За часів Директорії — урядовий посадовець в Одесі. Після поразки національно-визвольних спроб українського народу повернувся до Коломиї, професор Коломийської гімназії, був настоятелем бурси (м. Коломия, 1923–44).
         У міжвоєнний період в Королівстві Румунія провадив спільно з колегами (Кость Мацієвич, Денис Маєр-Михальський, Дмитро Геродот, Гнат Порохівський, Василь Трепке) Шевченківські дні для українських інтернованих вояків. Громадський діяч південної Бессарабії-Аккерманщини в 1930-их роках. У 1944 емігрував до Австрії. Друкувався від 1901 року у «Літературно-науковому віснику», часописах «Діло», «Дзвінок», «Руслан», ж. «Світ», підтримував творчі зв’язки з В. Стефаником, Л. Мартовичем, Марком Черемшиною. Автор низки поезій, опублікованих у тижневику «Поступ» (Коломия, 1903, № 32, 50), антології української лірики «Акорди» (Л., 1903), альманахові «За красою» (1905). До 1914 вийшла драма на 3 дії «Молоді паростки» (Чернівці). У журналі «Світ» надруковано оповідання «Влада темного» (1926, № 7), «Осінь» (1927, № 19–20), «Ілюзії» (1928, № 6).
        Помер 7 січня 1947 року в селі Мінстер, Тіроль, Австрія

6.	Гаврилюк Ілько Іванович  – письменник, громадсько-політичний діяч
           Народився в 1888 році у селі Опарипси (тепер Радивилівського району Рівненської області). В 1903 році (в 15-річному віці!) був дописувачем часопису української молоді «Іскра» (вірш «Сини невольного народа»), а наприкінці 1900-х років він постійно проживав у Херсоні, де згодом працював у двотижневику «Наше життя», співпрацював з това риством «Просвіта». У 1915 році разом з Андрієм Ніковським та Володимиром Буряченком видавав літературно-художній щомісячник «Основа», який, на думку одеських істориків, був фактичним продовженням «Літературно-наукового вісника». Після виходу 3-х номерів журналу Гаврилюка допитували в жандармському управлінні і врешті заборонили видання за виразні антиурядові тенденції).
          В 1916 році був мобілізований до російської армії (служив у гідротехнічнлму загоні під Катеринославом, тепер місто Дніпро). Після Лютневої революції 1917 року повернувся до Одеси. Співпрацював у різних українсбких структурах, був співредактором новозаснованої газети «Українське слово» (Одеса), публікувався у газеті «Наше життя» (Херсон) та інших українсбких виданнях Півдня України. Як член одеської Української військової ради був делегований на 2-й Всеукраїнський військовий з’їзд (Київ, червень 1917), де виступив з ідеєю закладення підвалин українського війська для захисту майбутньої «суверенности й незалежности України», інакше «нас прокленуть наші нащадки», проти чого гостро виступив голова з’їзду С. Петлюра, хоч більшість учасників підтримувала Гаврилюка. У грудні 1917 його обрали делегатом Всеросійських установчих зборів, але приїхавши до Києва, він залучився до роботи в УЦР; був легко поранений під час обстрілу Києва більшовицькими військами. Пізніше перебував на кількох офіційних посадах на Херсонщині, як представник українського уряду. 
          За часів правління Гетьмана П. Скоропадського перебував під арештом через звинувачення прем’єр-міністра В. Голубовича. Деякий час входив до УПСР, був учасником антигетьмансбкого повстання. Згодом емігрував до Румунії, де також брав активну участь у громадському житті, зокрема входив до проводу різних українських організацій. 
         У 1920-1930-х роках він був серед головних дописувачів українського тижневика «Рідний край», часопису «Хліборобська Правда», який видавав депутат румунського парламенту К. Кракалія, співпрацював з журналом «Промінь». В 1924 році був обраний до планованого об’єднавчого «Національного центру» еміграції, на початку 30-х років – до румунського парламенту від Бессарабії. 1939–40 разом з іншими депутатами-українцями вів переговори з румунським урядом щодо забезпечення мінімальних прав на освіту рідною мовою місцевого українського населення (обіцянки властей так і залишилися на папері). Засновник і редактор газети «Життя» (Бухарест, 1941– 42). У доробку Гаврилюка – реалістичні п’єси, кілька одноактівок («До нового життя», «Сліпий» та ін.; ставилися аматор. трупою при «Укр. хаті»), повісті, збірки оповідань: «Контрасти», «Малюнок життя» (обидві – Одеса, 1918), «Наболілі душі» (Чц., 1923), «З часів боротьби» (Каліш, 1931), «Влада темного» (Чц., 1933), «З днів лихоліття. На емігрантські мотиви» Бухарест, 1940), нариси-спогади: «Незабутній. Пам’яті Івана Липи» (Каліш, 1926), «Четвертий універсал» («ЛНВ», 1928, ч. 1), «Велетень духа. Пам’яті Симона Петлюри» (Чц., 1928), «Тернистим шляхом. Спогади з визвольних змагань» (Чц., 1929), «З величнього минулого» // «За державність», Каліш, 1929, вип. 1; «Другий військовий з’їзд» // «Збірник пам’яти Симона Петлюри», Прага, 1930) та ін. твори, надрук. переважно у чернів. періодиці 20–30-х рр. Помер Ілько Іванович  після 1960 року в Румунії.

7.	Гриневич Антон Юстинович —архієпископ Балтський і Першотравненський УАПЦ
          Народився 3 липня 1870 або 23 листопада 1875 року в селі Слобідка Балтського повіту Подідьської губернії ( тепер  Кодимський район Одеської області) чи Білоусівка Гайсинського повіту Подільської губернії ( тепер Ладижинський район Вінницької області) у сім'ї священика Юстина Федоровича і Юлії Василівни. Освіту здобув у Тульчинській духовній школі і Кам'янець-Подільській семінарії. В останній навчався з 1889 по 1895 роки, проходив за другим розрядом, який не давав змоги продовжувати навчання у богословській академії.
       Після завершення навчання став псаломником у селі Кумарі Ананьївського повіту Херсонської губернії (тепер Первомайський район Миколаїсвської області). 7 серпня 1896 року Антон звільнився з псаломницької роботи. Відтоді працював дяком і вчителем у церковнопарафіяльній школі того ж села Кумарі.
         Був відомим громадським діячем, постійним дописувачем у друкованих виданнях «Южные записки», «Подольские епархиальные ведомости», «Рідна справа», «Православная Подолія» «Биржевые ведомости», «Подолія», «Рада». На сторінках цих видань виступав як апологет ідеї надання українцям права на власну національну україномовну церкву. Доводив, що чужа учням російська мова є причиною низького освітнього рівня.
         Хіротонізований на священика 1897 року. Відтоді мав парафії у Балтському повіті — з 1901 року в селі Дубова, а з 1905-го — у Тимковій. Читав селянам наддні-прянські й галицькі переклади Святого Письма. 1905-го був на Подільському єпархіальному з'їзді від духовенства третього округу. 6 квітня за заслуги у церковно-освітянській справі одержав скуфію. У 1906 році опублікував у Балті україномовну збірку богословських віршів «До Бога: Євангельські наголоси». Отець Антоній вітав появу україномовного перекладу Євангелія, писав схвальні відгуки про нього у періодичних виданнях.
        1907-го обраний до Другої Державної Думи, у ній увійшов до фракції трудовиків, був секретарем Української фракції Держдуми. У межах депутатської роботи отець Антоній подав законопроект, який мав на меті запровадження рідної мови у церкві й школі. У парламенті потрапив в один з найбільших скандалів: був серед дев'яти священиків, які не прийшли на засідання, якого скликали через замах на імператора Миколу ІІ. Через тиск царського уряду був змушений у квітні 1907 року вийти з фракції трудовиків. Під час Першої світової війни був відряджений до польової армії (полковий, шпитальний священик). За заслуги у війську нагороджений Георгіївським хрестом.
         26 листопада 1917 року взяв участь в Українському церковному віче в Одесі, увійшов до його тимчасового комітету. 12 грудня 1917 року очолив президію Єпархіальної церковної Української православної ради. Із квітня 1918-го очолив Тимчасову православну церковну раду і в Херсонській губернії. В червні 1918 року долучився до створення українського органу влади в Одесі — ради міста. У ній отець Антоній став заступником голови Лева Ковальчука. 8 червня разом із керівниками Одеської української ради у газеті «Вільне життя» виступив з вимогою віддати наказ духовенству молитися за Україну.
         Згодом працював у статистичному відділі Міністерства сповідань України, був законовчителем у школах. У 1919 році нетривалий час був у армії УНР. Того ж року отець Антоній у складі тимчасової комісії працював над складанням статуту Української автокефальної православної церкви.
         Після приходу більшовицької влади був ув'язнений 27 грудня 1921 Балтською повітовою ЧК. Справу отця Антонія 24 березня 1922 року передано до ревтрибуналу. Висвячений на єпископа УАПЦ 29 серпня 1923 року. У 1924 році підписав «Меморандум пленуму Всеукраїнської православної церковної Ради щодо єднання церков». У 1927 році єдиний з усіх присутніх єпископів Антоній за ініціативою Володимира Чехівського підтримав митрополита Липківського. З 1928 року по 1930-й був архієпископом Балтським і Першотравенським.
          Архієпископа Антонія заарештовано у січні 1931 року — він пробув під арештом в Одесі дев'ять місяців. Після виходу із в'язниці оселився у селі Свято-Троїцькому. У 1933-му ледь не помер під час Голодомору. Помер в злиднях в селі Троїцьке Любашівського району Одеської області в 1937 році.

8.	Гордієвський Михайло Іванович —  український історик, громадський діяч 
          Народився 23 травня 1885 у селі Зеленьки Київської губернії (сьогодні – Миронівського району Київської області) у родині священика Івана Микитовича Гордієвського. Племінник Петра Микитовича Гордієвського. Він пройшов курс навчання в духовній школі м. Богуслава та Київській духовній семінарії (1899-1905). Михайло Іванович згадував, що на 3-4 курсах захопився ідеями Ніцше, на 2 курсі належав до українського нелегального гуртка, який збирався на квартирі на Подолі. Не дивно, що, згідно з повідомленням російських дослідників, вже з 1903 р. М. Гордієвський перебував під наглядом поліції.
          У серпні-жовтні 1905 р. він навчався на історико-філологічному факультеті Дерптського університету. Захоплений хвилею революції, студент влітку 1905 р. виїхав до села Лозоватка на Київшині, де мешкав його батько. Разом з місцевим вчителем С. Скрипником М. Гордієвський влаштував велелюдний мітинг селян. Від арешту його врятував лише швидкий переїзд до Одеси. 10 серпня 1906 р. він написав прохання про переведення його на історико-філологічний факультет Новоросійського університету. М. Гордієвський мешкав в Одесі разом зі своєю дружиною Оленою Оттівною за адресою вул. Новосельського 66, кв. 62, а у 1920-ті роки – вул. Успенська 34, кв. 2. У 1917 р. у них народився син Ігор, а у 1921 р. – донька Наталя.
         У 1910 році закінчив історико-філологічний факультет Новоросійського університету (тепер — Одеський національний університет імені І. І. Мечникова). Був залишений на кафедрі філософії з метою підготовки для отримання звання професора під керівництвом М. Ланге. По закінченні аспірантури у 1915 році склав магістерський екзамен. У цей же час він працював учителем історії в реальній школі та жіночій гімназії.У  1915—1917, 1918—1920 роках був приват-доцентом кафедри філософії Новоросійського університету та Одеськиї вищих жіночих курсів.
           Активний діяч українського національно-визвольного руху в Одесі. Вже на І курсі навчання М. Гордієвський вступив до українського студентського гуртка. У 1908 р. він фігурував як член одеської «Просвіти», відвідував її засідання, хоча й невиголосив жодної доповіді. У 1910 р. М. Гордієвський вже значився разом з П. Клепацьким та М. Слабченком у літературній комісії Одеського українського клубу. Мабуть він був добре знайомий зі всіма одеськими просвітянами. Контакти між українськими одеськими діячами та М. Гордієвським відбувались не лише у стінах названих товариств, але й в українській студентській громаді, наукових товариствах – Одеському бібліографічному товаристві (його членом був з 1911 р.) та Історико-філологічному товаристві при Новоросійському університеті.
          Під час відвідин Одеси в 1909 р. Іван Франко зажадав відвідати разом з С. Шелухиним та І. Луценком засідання цього товариства. Під час візиту він потрапив на доповідь М. Гордієвського про виникнення народного епосу. І. Франко дуже уважно слухав доповідь тоді вже майже випускника, який, за спогадами відомого українського політика В. Кедровського,  «говорив жваво і цікаво». Відповідною була й реакція генія: «Здавалося Франко забув про свою хворобу і ніби весь перетворився: став бадьорим, живим, його очі заблищали, як у людини, яка чує й бачить щось надзвичайно цікаве». Після завершення доповіді І. Франко довго та захоплено висловлював свої зауваженнящодо доповіді, вражаючи присутніх своєю ерудицією.
        Як член української партії соціалістів-революціонерів у 1917 році був кандидатом до Установчих зборів по Херсонському округу від губкомів селянських депутатів, а в січні 1919 року — делегатом Трудового конгресу. Протягом 1917—1919 років публікувався в газетах: «Українське слово», «Вільне життя», «Молода Україна», «Боротьба» та працював редактором журналу «Основи». Був членом товариств «Просвіта» і «Українська хата». У 1920—1930 роках працював доцентом, професором Одеського інституту народної освіти (ОІНО), де викладав історію педагогіки, історію педагогічних течій. Від 14 січня до 1 листопада 1926 року був деканом факультету соціального виховання. У 1927—1930 роках керував науково-дослідною кафедрою педагогіки і педології при ОІНО.
          В 1924—1926 роках очолював науково-методичну комісію Одеського губкому політичної освіти з питань українізації, у 1926—1930 роках був членом Одеського бібліографічного товариства. В Одеському Науковому Товаристві при Всеукраїнській академії наук був головою товариства, педагогічної секції та підсекції історії педагогіки. Педагогічна секція під його постійним керівництвом готувала доповіді з історії педагогіки та методики викладання.
          В 1930—1933 роках обіймав посаду професора в Одеському інституті соціального виховання та Фізико-хіміко-математичному інституті . У цих закладах викладав: історію педагогіки, методологію суспільних наук, сучасні педагогічні течії, історію суспільних наук.Протягом 1934—1938  років працював професором кафедри історії стародавнього світу історичного факультету Одеського державного університету.
         27 березня 1938 року був заарештований, як «учасник і керівник контрреволюційної есерівської організації за проведення шпигунської роботи». Розстріляний 11 жовтня 1938 року за рішенням виїзної сесії Військової колегії Верховного суду СРСР в Одесі. В 1992 році Генеральна прокуратура України припинила карну справу за відсутністю доказів.

9.	Грушевський Олександр Сергійович – дослідник історії України, брат М. Грушевського 
         Народився 12 серпня 1877 року в місті Ставрополь (тепер місто в РФ). Закінчив історико-філологічний факультет Київського університету в 1899 році. Учень В.Антоновича. Після закінчення унівурситету перебував у тривалому науковому відрядженні до Австрії та Німеччини. Від 1900 – викладач історії в Новоросійському університеті (Одеса), приват-доцент. В 1906 році почав викладати українською мовою, за що був звільнений. Потім працював приват-доцентом Петербурзького університету. В 1918–1919 роках – професор Київсбкого університету, у 1920-х рр. – Київського інституту народної освіти. Співпрацював в українських народних тижневих газетах «Село» та «Засів», заснованих братом Михайлом Грушевським.
          Входив до складу Української Центральної Ради. Був головою архівно-бібліотечного відділення Міністерства освіти Української Народної Республіки. Від початку 1920-х рр.– в.о. заступника голови історичної секції ВУАН, директор постійної Комісії зі складання історико-географічного словника українських земель, керівник секції соціально-економічної історії Науково-дослідної кафедри історії України при ВУАН, дійсний член Археографічної комісії, редактор «Історико-географічного збірника ВУАН». Автор понад 100 наукових праць з історії, історіографії, етнографії, історії літератури. Від 1930 не видав жодної праці.
          31 липня 1933 звільнений з роботи, а 9 серпня 1938 заарештований як «один з керівних учасників антирадянської української націоналістичної терористичної організації…», що «проводив підривну роботу на ідеологічному фронті». Винним він себе не визнав і нікого не обмовив. На основі вигаданих свідчень 5 жовтня 1939 року Особлива нарада при НКВС СРСР засудила його до п'яти років заслання до Казахстану, де він працював рахівником, перебуваючи під наглядом міліції.
         Помер в одній з сільських лікарень 1942 (за твердженням місцевих жителів). За іншими даними – 1943 році у с. Верхньо-Іртишськ (Казахстан). Офіційних даних про його смерть та місце поховання не знайдено. Реабілітований у вересні 1989 року.

10.	Домбровська (Журба) Галина Маврикіївна — українська письменниця, перекладач Міністерства закордонних справ УНР
          Народилася 29 грудня 1888 року на хуторі Олександрія поблизу села Соболівка Теплицького району на Вінничині (колись Подільської губернії). Походила із заможного роду польського шляхтича Маврикія Домбровського, який служив керуючим у маєтку графа Потоцького. Мати Ізабелла була з ополяченого за часів унії українського роду Копистенських. Ізабелла Іванівна дбала про те, щоб її діти добре знали польську та французьку мови, а також не цуралися української та вміли грати на фортепіано.
        У сім’ї майбутню письменницю називали Оленкою. Вона була найстаршою, згодом народилися ще три сестри (Устина, Ядвіга, Софійка) та брат Станіслав. Діти в сім’ї Домбровських розмовляли польською й українською мовами, але справжньою вчителькою рідної мови та народних звичаїв стала проста сільська дівчина — братова нянька Тетяна. Від неї Оленка отримала «чимало життєвої мудрості й українського фольклору», згадувала письменниця в автобіо-графічній повісті «Далекий світ». До дітей приходила справжня вчителька Зоф’я Пьонтровська, яка знайомила своїх учнів з історією, граматикою, арифметикою, географією та різними мовам. Саме вона прищепила дівчинці любов до історії та гарного писання, першою відкрила в Галинці талант творчості, про що стало відомо родині. Мудрий батько пояснив «юному обдарованню», що майбутня письменниця має бути високоосвіченою людиною. Тож продовжила навчання в найближчій жіночій приватній гімназії в Умані, де формувалися її характер та світогляд.
         Двадцятирічною студенткою Галина переїздить до Одеси, де, за наявними відомостями, досить випадково потрапляє у літературні кола. На жаль, спогадів про її життя у нашому місті збереглося обмаль, але відомо, що свого нареченого Андрія Ніковського з Галиною Домбровською (Журбою) познайомила слухачка вищих жіночих курсів в Одесі красуня Наталія Христо. Прочитавши рукописи, Ніковський попросив сказати й своє слово Івана Липу та Євгена Чикаленка. Отримавши схвальні рецензії, передав твори до друкарні своєї тещі Софії Христо. Невдовзі (власним коштом) вийшла друком перша збірка опові-дань Галини Журби «З життя», в основу яких лягли спостереження авторки. І. Липа, рецензуючи цю збірку оповідань, відзначив гарну мову та вміння письменниці компонувати. Один з примірників книжечки можна почитати в Одеській національній науковій бібліотеці. Там же зберігається і № 5 часопису «Українська хата» за 1909 року з рецензією Івана Липи. Саме через Андрія Ніковського Журба починає співпрацю з «Українською хатою», на сторінках якої з’явилося оповідання з циклу «Цвітучий сад». Невдовзі у тому ж виданні були надруковані її «Сильветки на тлі неба».
          У січні 1912 року, якраз після появи оповідання «Коняка», весь наклад «Української хати» було конфісковано. У листі до Журби Ніковський похвалив молоду письменницю за це оповідання: «Вона («Коняка») не тільки по-мистецьки написана, — вона сміла, революційна. Цензор не міг поступити інакше. Будучи цензором, я зробив би те саме».
          Саме в цей час Галина Журба залишає Одесу (в її уяві місто «спалахує полум’яно-червоне, як квіт амарилісу») і переїздить до Києва, де майже без перерви живе до червня 1920-го, до моменту відступу польських та українських військ. Серед причин, через які молода письменниця покинула Одесу, можна назвати кілька. Це, зокрема, закриття Одеської «Просвіти», внаслідок чого до Києва виїхав Євген Чикаленко, який запропонував Андрієві Ніковському тимчасово очолити газету «Рада». Ще однією з причин могло послугувати закінчення або припинення навчання на Одеських вищих жіночих курсах, адже саме до 1912 року вони не мали права вищого навчального закладу. В 1912-у тут отримали дозвіл складати іспити за курс університету, але скористатися ним змогли тільки чотири курсистки.
          Упродовж 1912—1917 років Галина Домбровська працювала у виданнях «Нова рада» і «Київська газета». Після революції 1917-го — в секретаріаті польських справ при Центральній Раді в Києві як перекладач. У 1920-у виїздить спочатку до Варшави, згодом — у Тарнів, де до 1922-го працює референтом у справах преси при Міністерстві закордонних справ УНР. Пізніше потрапляє в Рівне, де до січня 1923-го була сестрою милосердя в одному з тамтешніх шпиталів, а до 1 листопада того ж року — бібліотекарем у сеймику. У березні 1924-го переїхала в Здолбунів, де була вимушена давати приватні уроки та отримувала літературну стипендію від Українського громадського комітету (Прага). Брала активну участь у роботі Здолбунівської «Просвіти», яку заснував і деякий час очолював її чоловік Антон Нивинський.
        1925 pік приніс родині тяжкі випробування: Галину Журбу та її чоловіка заарештувала польська поліція за звинуваченням у належності до КПЗУ. На це письменниця заявила, що до цієї партії не належить, а є українською патріоткою, прагненням якої «є освідомлення мас, що вони є українцями, і спрямування їх до утворення в майбутньому незалежної української держави». Врешті слідство було припинене, але подружжя опинилося під наглядом поліції.
       Переслідуване польською владою за національно-патріотичну діяльність, у 1933 році подружжя було змушене виїхати до Львова. Саме тут з’явився друком великий прозовий твір Галини Журби «Зорі світ заповідають» (перша частина, в якій оповідається про трагедію волинського села на тлі Першої світової війни, з епопеї «Хроніка одного села»). Як згадувала письменниця Оксана Керч, вихід книг «Революція іде» (другої і третьої частин цієї епопеї про період національно-визвольних змагань 1917—1921 років на Волині),  став значною подією в літературному житті Львова: «...Без перебільшення можна назвати Галину Журбу провісником процесів, що починали добу культурного відродження й одночасно добу кривавої московської розправи з нашою культурою».
         Цікава деталь: у Радянській Україні Наталя Ужвій дебютувала в кіно у пропагандистському фільмі «П.К.П.» («Пілсудський купив Петлюру»), де зіграла роль «шпигунки Дефензиви» (польської розвідки) Галини Домбровської. У польському таборі для репатріантів з України справді була Галина Журба, от тільки займалася там не вербуванням шпигунів, як у фільмі, а написанням книг про Українську революцію.
          Активна громадянська позиція подружжя спонукає шукати свій шлях у становленні незалежної української держави. Роки Другої світової війни позначаються і на долі родини. Незабаром Галина Журба хоронить свого чоловіка. За словами Оксани Керч, Галина, «вдаючи із себе несповна розуму жебрачку», була змушена перейти «...п’ять кордонів з ціпком у руці й торбою рукописів на плечах, щоб опинитися на волі». Після тяжких поневірянь письменниця потрапляє до США, де продовжує літературну працю. Вона була серед засновників Об’єд-нання українських письменни-ків «Слово» (Нью-Йорк). Виходять друком автобіографічна повість «Далекий світ» (1955) та роман «Тодір Сокір» (1957), чимало оповідань, статей, спогадів. 
         Серед українців у діаспорі 1950—1970 років Галину Журбу читали чи не найбільше. Сенсаційно сприймалося видання автобіографічного твору «Далекий світ», який відзначили літературні критики Євген Маланюк, Юрій Шерех, Леонід Рудницький. 
         Померла Галина Журба у Філадельфії на 91 році життя у ніч з 8 на 9 квітня 1979-го. Похована на меморіальному комплексі у Савт-Бавнд-Бруку. На її могилі поставлено символічний пам’ятник у вигляді книги, на якому викарбувано: «Далекий світ. Галина Журба. Письменниця. 1888—1979».

11.	Ждаха (Смаглій) Амвросій Андрійович — український ілюстратор і художник
         Народився 20 грудня 1855 року в  Ізмаїлі. При народженні отримав прізвище Смаглій, по матері. Батько його, Андрій Ждаха, походив з українських козаків-запорожців, мати, Уляна Смаглій, – з села Лелеківка, що на Київщині. Згодом родина переїхала до Очакова. Малювати Амвросій почав із 6 років, в Одесі хлопчик почав відвідувати класи малювання при місцевому Товаристві сприяння мистецтву. Після закінчення училища працював креслярем у залізничних майстернях Одеси.
 Сім’я була культурною, мистецтво шанувалося в усіх його проявах. Батько грав на бандурі і часто акомпанував матері, яка мала гарний голос. Квартира Ждахів нагадувала музей, де були зібрані предмети декоративно-ужиткового мистецтва та живопис. Батьки вважали, що син має стати військовим, і Амвросій у 1872 році вступив до Єлисаветградського кавалерійського училища. Юнак дуже любив коней, зробив десятки малюнків на цю тему, використовуючи їх пізніше для своїх картин. Але військова кар'єра так і не стала його долею. Він залишає училище і знову працює в Одеських залізничних майстернях. У 1872-1873 роках бере приватні уроки у відомого художника Віктора Ковальова, товариша Тараса Шевченка по Петербурзькій академії мистецтв, котрий допомагав Шевченку видавати альбом «Живописна Україна».
        Амвросій мріяв і готувався до вступу в ПетербурзькуАкадемію мистецтв, здає іспити за гімназійний курс. Але мрія залишилася не здійсненою, велика родина, смерть дружини, нова дружина, завантаженість на роботі… . Все, що залишилося молодому майстру – відточувати свою майстерність у вільний час.
          У 1877 році Амвросій Андрійович вступає на службу до Одеського відділення Херсонського земського банку креслярем. Часті службові відрядження по селах губернії сприяли знайомству з народним побутом, фольклором. На той час в Одесі розпочало діяльність товариство національної культури «Громада», створене Леонідом Смоленським, Олексієм Андрієвським та Петром Ніщинським. У 1883-1885 роках у місті гастролювала перша українська професійна трупа, яку очолювали Марко Кропивницький та Михайло Старицький. На їх замовлення Амвросій Ждаха виконав ескізи українських історичних костюмів та народного одягу. На прохання Ніщинського, художник оформив для видання пісню в його обробці «Дівчинонько, голубонько, чого ж ти сумуєш?».На формування Амвросія Ждахи саме як українського художника мали «Братерство тарасівців» та український театр. Він був в активних творчих стосунках з Михайлом Комаровим, В. Боровиком, Є. Чикаленком, М. Кропивницьким та іншими українськими діячами.
          З 1893 року його все більше приваблює історично-етнографічна тема. За порадою композитора М. Лисенка, Ждаха розпочинає цикл ілюстрацій до українських народних пісень, що можна вважати ще одним новим напрямком його творчості. Лисенко назвав цю працю «титанічною», бо вона вимагала ґрунтовних знань з історії, культури та фольклору.
Улітку 1917 року Михайлом Грушевським було оголошено конкурс серед провідних художників та граверів України на кращий ескіз до проекту національних паперових грошей та грошових знаків Української Держави. Серед більше ніж 300 проектів були роботи  і Амвросій Ждахи… Він також виконував малюнки «розмінних марок міста Одеси».
23 травня 1923 року Амвросій Андрійович Ждаха був обраний дійсним членом Товариства художників імені Киріака Костанді. Із 1924-го читав розроблений ним курс лекцій з українського декоративно-ужиткового мистецтва в Одеському політехнікумі (інституті) мистецтв, а також креслення та графіку. Помер митець 8 вересня 1927 року. 
         Амвросій Андрійович причетний також до збирання коштів на будівництво пам’ятника Кобзарю в Києві. Обидві серії його листівок-ілюстрацій до народних пісень були миттєво розпродані київським видавництвом «Час», з яким співпрацював художник, у рамках громадсько-патріотичної акції. На всіх листівках є текст: «Жертвуйте на пам’ятник Тарасу Шевченку у Києві».
          Його ілюстрації використовували у своїх працях відомі історики: М. Грушевський, М. Аркас, Д. Дорошенко. Заслуга його творчості полягає в тому, що він за допомогою образотворчого мистецтва  намагався передати задуми творів Тараса Шевченка. Враховуючи,  що більшість українських селян були неписьмннними, Амвросій Ждаха вважав, що селянин, переглянувши малюнок, зрозуміє, про що йдеться в поезії Кобзаря.

12.	Киример Джафер Сейдамет — політичний і культурний діяч кримськотатарського руху
          Народився 1 вересня 1889 року в селі Кизилташ (тепер смт Краснокам’янка Ялтинської міськради АР Крим) у селянській сім’ї. Навчався на юридичнийх факультетах університетів: Стамбула (1908-1910), Парижа (1911—1913) і Санкт-Петербурга (1914). В 1910 році написав книгу «Пригнічений татарський народ», за яку (завдяки доносу агента таємної поліції) мав бути заарештований. Але йому вдалося утекти до Парижа, де він вступив у Сорбонну, на юридичний факультет. По закінченні Сорбонни повернувся до Росії, де вступив до Петербурзького університету. 
         На початку Першої світової війни Д. Сайдамет мобілізований і направлений в юнкерське училище. У званні прапорщика в 1916 році потрапив на фронт, незабаром переведений у запасний полк в Ізмаїлі. Після Лютневої революції в 1917 році переїхав до Сімферополя.
          25 березня  був обраний членом Мусульманського виконавчого комітету і головою комісії з вакуфів, у червні 1917 року брав участь у створенні партії Мілліфірка, увійшов до складу її ЦК. У вересні 1917 брав участь у З’їзді поневолених народів, скликаному в Києві Українською Центральною Радою. Різко засудив більшовицьку партію за Жовтневий переворот у Петрограді, назвав його «злочинною авантюрою». У листопаді 1917 став одним з ініціаторів скликання Курултаю кримськотатарського народу, обраний членом Національного уряду, став директором зовнішніх і військових справ, створив Кримський революційний штаб, який керував діями татарських військових частин (т.зв. ескадронців). У січні 1918 року організовував відсіч наступу севастопольських моряків на Сімферополь. 
Після того, як Ч. Челебієв подав у відставку з посади голови кримського уряду, із 4 січня 1918 року Джафер Сейдамет став його головою і займав цю посаду до середини січня. Коли 13 січня 1918 року збройні сили більшовиків увійшли в Сімферополь,  Сейдамет через Україну втік до Стамбула. Повернувся 11 травня 1918 року на турецькому військовому кораблі, у Кримському крайовому уряді генерал-лейтенанта М. Сулькевича зайняв посаду міністра закордонних справ. Після падіння першого кабінету уряду (листопад 1918 р.) емігрував до Туреччини. 
         У квітні 1922 року, в розпал голоду, який лютував у Радянському Союзі (відомий як Голодомор 1921-1923), Сейдамет відправився до Туреччини шукати допомоги для жертв голоду у Криму. Його прибуття до Стамбула привернуло увагу місцевої преси. Він також побував в Анкарі, зустрівшись з представниками націоналістичного уряду, які мали добрі стосунки з Радянською Росією і з допомогою цих контактів він намагався отримати політичні поступки для кримських татар. У той же час офіційна делегація з Криму була в Анкарі, також шукаючи допомоги. У відповідь на ці спільні зусилля Туреччині вдалося відправити 1000 мішків борошна в Крим, завдяки зусиллям турецького Червоного Півмісяця, незважаючи на важкі економічні умови в країні.
          У 1934 році група прихильників Сейдамета, в рамках «Конгресу тюрко-татар Криму», організувала зустріч у Добруджі (Румунія), щоб відсвяткувати 25-річчя його участі в політичному житті та сміливі дії, спрямовані на захист свого народу. В 1934 році Сейдамет прийняв прізвище Киример (тур. Kırımer, крим. Qırımer, що можна перекласти як «кримський чоловік») у зв'язку з прийняттям турецькою владою рішення про введення в обіг для своїх громадян прізвищ. 
          Будучи непримиренним супротивником радянського режиму, викривав його злочини перед усім світом. Автор багатьох художніх і публіцистичних творів, один із засновників журналу «Емель».  В 1935 році був укладачем збірника «Кримські вірші», присвяченого пам’яті кримськотатарського поета А. Гірайбая. За своє життя він опублікував безліч книг і статей на теми, пов'язані з кримськими татарами, російською революцією і більшовизмом, а також про Ісмаїла Гаспринського, який справив великий вплив на переконання Сейдамета.
У 1941 році разом з Мустеджибом Улькюсалом їздив в Берлін, щоб домогтися від німців створення національного кримськотатарського уряду, але не знайшов розуміння та підтримки з їхнього боку. Джафер Сейдамет помер у Стамбулі 3 квітня 1960 року. 

13.	Клепацький Павло Григорович — професор Кам'янець-Подільського державного університету, член  Центральної Ради
           Народився 12 січня 1885 року в сім'ї священика села Пугачівка, Таращанського повіту, Київської губернії ( тепер Рокитнянський район  Київської області). Закінчив Богуславське духовне училище, Київську духовну семінарію. Закінчив історико-філологічний факультет Новоросійського університету в Одесі в 1908 році, до 1917 викладав у цьому університеті. Приват-доцент, професор Кам'янець-Подільського державного українського університету (1918 - 1920). Член Української Центральної Ради від Херсонської губернії. Після встановлення радянської влади проводив обстеження історико-культурних пам'яток Кам'янця-Подільського, визначав конкретні заходи щодо їх охорони і збереження. З 7 червня 1922 очолював архівне управління Кам'янець-Подільського повітового комітету пам'яток старовини, мистецтв та природи. За лояльне відношення до Центральної Ради й Директорії УНР в 1922 році був заарештований чекістами, але через півтора місяця звільнений за відсутністю доказів. Викладач, професор Полтавського інституту народної освіти (1923—1931). Активно друкувався в місцевих видавництвах та у «Записках» Кам'янець-Подільського університету (дослідження з історії України, історичного краєзнавства). У Полтаві підготував докторську дисертацію, присвячену історії Диканського маєтку Кочубеїв.
          В 1931 році заарештований в справі Спілки Визволення України (СВУ). Тривалий час він перебував в ув'язнені, а по виході переїхав до Мелітополя, де його зарахували викладачем місцевого педагогічного інституту. Восени 1934 року звільнився з роботи, не витримуючи жорсткого тиску, та переїхав до Оренбурга, де був зарахований на посаду штатного професора історичної дисципліни Татаро-Башкирського держуніверситету. Після закінчення 1934—1935 навчального року залишив Оренбург і переїхав до Махачкали, працював у Дагестанському педагогічному інституті на кафедрі історії. Там у вересні 1936 року його звільнили за «троцькізм». Він повернувся до Оренбурга, а потім перебрався до міста Соль-Ілецька, де з великими труднощами влаштувався на роботу в середню школу.
           9 травня 1936 року був підписаний ордер на його арешт. У постанові відзначалося, що він «є одним із керівників контрреволюційної повстанської організації, яка готувала кадри для боротьби з радянською владою, з метою відторгнення України від СРСР і створення незалежної України». Суд 10 серпня 1936 року визнав Павла Григоровича  винним та засудив  до позбавлення волі у виправно-трудових таборах у віддалених місцях терміном на 5 років з позбавленням прав на 3 роки, без конфіскації майна за відсутністю такого. Після розгляду скарги справу було переглянуто і у квітні 1938 року винесено новий вирок — 7 років таборів і позбавлення прав на 3 роки. Де і коли помер — невідомо.

14.	Кливак Ілля Теодорович — священик Української греко-католицької церкви в Одесі 1917-1919 рр.
Народився 29 липня 1880 р. в селі Перемилові Гусятинського району (сучасна Тернопільська область) у родині Теодора Івановича Кливака та Катерини Павлівни Кливак. Після закінчення Тернопільської гімназії та духовної семінарії, у 1908 р. І.Кливак отримав сан священика та парафію в селі Половці на Тернопільщині. Був одружений на селянській дівчині Теклі Чубатій. Вона знаходила час і для громадської роботи в якості голови місцевого осередку «Союзу українок». У них народилися дві доньки та два сини: Дарія (1906), Надія (1911), Модест (1908) та Зіновій (1913). Молодша донька Надія була студенткою музичного інституту у Львові, згодом вийшла заміж за композитора Миколу Колессу, сина знаменитого Філарета Колесси. У 1914 р. в період окупації Галичини російськими військами І.Кливака заарештували та разом з іншими душпастирями вислали вглиб Росії – до Симбірська над Волгою. Навесні 1915 р. о. Іллю було відпущено і, зрештою, навесні 1917 року він опинився в Одесі з метою збереження за греко-католиками можливості відправляти релігійні обряди. Службу Божу відправляв в римо-католицькому костьолі, що по вулиці Катерининській, 33, роботу якого відновлени в роки незалежності.
На подорож священика благословив греко-католицький митрополичий вікаріат у Києві, а дозволив відправляти службу Божу в місті та всій степовій частині України Тираспольський римо-католицький єпископ. При одеському костьолі І. Кливаку було надано тимчасове житлове приміщення. Влітку 1917 р. в Одесі створюється Український комітет допомоги виселенцям Галичини, Буковини й України, заступником голови комітету став отець Ілля. Він також очолив  галицьке відділення одеської  «Просвіти» чисельністю понад 120 осіб. Цей комітет пожертвував на побудову греко-католицького храму в Одесі 10 тис. карбованців, про що о. Ілля сповістив митрополита А. Шептицького.
Наприкінці червня 1918 р. у листі до А. Шептицького І.Кливак наголошував, що серед української одеської інтелігенції він не має ворогів. Особливо він радів допомозі з боку редакції газети «Вільне життя», яка друкувала на шпальтах газети його повідомлення та статті. Ієромонах Йосиф Бала, що відвідав Одесу у серпні 1918 року повідомляв А.Шептицькому, що  о. Кливака тут люблять і поважають всі, крім московських деяких кругів духовних.
Основною справою для о. І.Кливака була організація греко-католицької громади і головне – побудова першого у Степовій Україні греко-католицького храму. Він неодноразово звертався за допомогою до митрополита А. Шептицького, і допомога надходила, як матеріальна, так і духовна. Це були і гроші, й церковні книги. Отець Ілля звітував про свої численні відвідування всіх можновладців Одеси з метою отримання фінансової допомоги. Він найняв будинок за 3600 карбованців в рік для церковних потреб, тобто житло, читальню, кооператив тощо.
Одеська ума виділиза земельну ділянку під церкву, про що ділиться о.Ілля з митрополитом: «Місце для церкви дуже пригоже, бо лучить город з передмістями двома: Пересипом і Молдаванкою; 2) чудний вид навкруги і домінує на оба передмістя, де живуть в більшості наші люди і має вид на море навіть; 3) є місцем, де сходяться трамваї з трьох чи чотирьох сторін світа». Цей опис дозволяє впевнено локалізувати заплановану церкву у районі сучасного Херсонського скверу. Площа під храм займала близько 500 саженів вартістю у 250 тис. карбованців. Він планував заснувати згодом гімназію або уніатський український ліцей. Однак бурхливі події осені-зими 1918 р. унеможливили реалізацію планів.
У період більшовизму, а тим більше денікінщини йому було небезпечно залишатися в Одесі. Тому найімовірніше, що десь на початку 1919 р. він вже виїхав з міста. Подальші 20 років його життя були знову пов’язані з Західною Україною, конкретніше з селом Мшанець на Тернопільшині. Після повернення у Галичину деякий час був  адміністратором парафій у Язловці (1919) і Полівцях (1919—1922). У 1921—1939 роках — парох у селі Мшанець. Тут він на місці братської могили Січових стрільців організував побудову пам'ятника усім борцям за волю України та полеглим за народну справу (1922 р.). Вів національно-просвітницьку діяльність, був головою осередку товариства «Просвіта», гуртків «Відродження» та «Самоосвітник», створив кооператив «Поміч», кредитну спілку «Bipa», районну молочарню.
У 1938 році за «антидержавну діяльність» був виселений польською владою з Мшанців до села Тисменичани. Після радянської окупації 1939 року повернувся до Мшанців. У травні 1940 року в місті Буданів його було заарештувавано НКВС. Через чотири місяці отця Іллю засудили до 10 років заслання та етапували до Середньої Азії. Помер 10 квітня 1942 у тюрмі Ташкента.
Реабілітований на підставі статті І Закону Української РСР «Про реабілітацію жертв політичних репресій на Україні» від 17 квітня 1991 року.
Після арешту чоловіка дружина деякий час переховувалась у сусідів, а потім вибралась у Львів до доньки Надії та зятя композитора Колесси. Старшій донці зі своїм чоловіком та братом Модестом удалося втекти за кордон. Наймолодший син, маючи батьків характер, також боровся проти поневолювачів, був схоплений та засуджений на двадцять п’ять років. Лише після смерті Сталіна повернувся він до Львова, де працював аптекарем.

15.	Ковальчук Лев (Леонтій) Полікарпович — громадсько-політичний діяч, педагог
           Народився 21 лютого 1875 р. у Кам'янці-Подільському в родині греків-негоціантів. 11-річний юнак у 1886 р. з батьками переїхав до Одеси, де вступив до Грецького приватного комерційного чоловічого училища, яке закінчив в 1894 році. 
         Потім він займався педагогічною діяльністю. У 1895 році став викладачем у рідному Грецькому чоловічому училищі. Згодом, 16 серпня 1897 р. він почав працювати вихователем старших класів і «письмоводителя». З 1899 року молодому педагогу доручили викладання російської мови, арифметики та каліграфії у трьох відділеннях підготовчого класу. До його обов'язків також входили секретарювання в педагогічній раді й завідування бібліотекою. 
          12 березня 1903 року після успішного складання іспиту з російської мови й вдало проведеного пробного (відкритого) уроку Лев Ковальчук отримав нарешті офіційне свідоцтво й дозвіл на приватну педагогічну практику.
3 вересня 1906 р. Лев Ковальчук відкрив «Приватне чоловіче училище 2-го розряду Л. П. Ковальчука». В Одесі в будинку по вулиці Херсонській, 40, навчались учні трьох класів (один підготовчий та два основних). Сам він працював учителем російської мови. З 1906 по 1909 роки викладання у його закладі велось українською мовою. У 1908 році в училищі було відкрито четвертий клас. А сам заклад перебрався у більше приміщення на вулиці Софіївській, 22/31, де проживала сама родина Ковальчуків. Випускники училища вступали до 5-го класу державних гімназій, а найбільш талановиті (близько 10 випускників) до університету. У січні 1915 р. попечитель Одеського навчального округу Гофмейстер видав дозвіл Л. Ковальчуку перетворити його навчальний заклад у середній з курсом 6-класної чоловічої державної прогімназії. З тим, щоб 5-й клас відкрили з початку наступного навчального року, а 6-й у 1916/1917 н.р.
          З початком Української революції навчальний заклад став іменуватись Одеською гімназією. У травні 1917 року тут було проведено перші збори українців Одеси, службовців поштово-телеграфних установ. А 26 листопада 1917 року тут відбулося Українське церковне віче.
        21 березня 1903 році Лев Ковальчук став членом педагогічного відділу Історико-філологічного товариства при Імператорському Новоросійському університеті. З початком революції 1905 року Лев Ковальчук 3 листопада 1905 року одним з перших вступив до Одеського відділення товариства «Просвіта». З 1906 року він очолював літературно-наукову секцію одеської «Просвіти». У січні 1910 року товариство припинило своє існування.
         Зі створенням у 1910 році одеського Українського клубу Лев Ковальчук був обраний кандидатом в старійшини. А в 1912 році він був обраний заступником керівника, відповідаючи за питання виставок та концертних справ. А 1913 році очолив цю організацію. Брав участь Л. Ковальчук у роботі ще й «Одеського Літературного артистичного клубу», де знову захоплював слухачів читанням віршів Тараса Шевченка.
         У березні 1918 року, з відновленням в Одесі влади УНР, Лев Ковальчук став членом Одеської української міської ради. У цей час він входив до одеського осередку Української партії соціалістів-самостійників (УПСС). З 1919 по 1921 р.р. Лев Ковальчук працював в Одеському державному театральному інституті й паралельно у 1920—1922 рр. в Одеській трудовій школі залізничників. Потім, з 1922 р. по 1926 р. він був співробітником Одеського державного театрального технікуму й ще з 1924 р. по 1929 р. — Одеської хімпрофшколи. У цих закладах під час українізаціх він викладав українську мову.
         3 березня 1938 року Льва Ковальчука було заарештовано, а 6 травня  за постановою «трійки» при УНКВС по Одеській області прийнято рішення про його розстріл. Під час «відлиги» у 1961 році у свідоцтві Одеського ЗАГСу було зазанчено, що Л. Ковальчук начебто помер від інфаркту 23 вересня 1941 року. Й тільки у 1989 році було офіційно визнано, що його розстріляли 14 червня 1938 року. Лев Ковальчук 21 квітня 1989 року був реабілітований.

16.	Кожин Олександр Андрійович – ієромонах Микита
            Народився в 1877 році в місті Богучар (тепер Богучарський район, Воронезької області, Росія в сім’ї писаря. Закінчив три класи міського училища. Переїхав до Севастополя, де служив писарем на заводі при головному інженері-механіку та головному корабельному інженері. В 1915 році переїхав до Вітебська (Білорусь), де прийняв чернецтво.  Під час Першої світової війни служив у 3-му уланському Смоленському полку полковим священиком. Брав участь у бойових діях. Був поранений у коліно, в 1917 році повернувся до Севастополя. Користувався популярністю серед вояків та робітників. 
          В 1918 році переїхав до Одеси, оселився в комірчині при редакції газети «Вільне життя», став її дописувачем. Його творчий доробок – півтора десятка публікацій. Тематика їх стосується, головно, української церкви, шкільництва та заснування в Одесі національної книгозбірні. Був одним із перших священиків-українізаторів Української православної церкви і прихильником її відокремлення від московської, згодом став одним із перших в Одесі священиків Української автокефальної православної церкви. Справою свого життя вважав заснування в Одесі української національної книгозбірні. Його підтримали літератор В. Буряченко та історик М. Слабченко, які запропонували заснувати книгозбірню на основі кількох приватних бібліотек, зокрема зібрання М. Комарова. 
           У серпні 1918 року О.А. Кожин приступив до практичної реалізації ідеї, взявши на себе обов’язки завідувача бібліотеки, навесні 1919 її фонд складав уже понад 5000 книжок. Книгозбірня працювала щоденно в окремій кімнаті при часопису «Вільне життя». Через багаторазову зміну влади в Одесі вона проіснувала лише півтора року. Наприкінці літа 1930 року фонд бібліотеки був переданий Одеській державній 96 науковій бібліотеці (нині – Одеська національна наукова бібліотека).
            Наприкінці 1918 року денікінська контррозвідка заарештувала о. Микиту, але після допиту його відпустили; під час окупації Одеси військами Антанти (1918–1920) його, як і багатьох інших українців, що працювали в українських організаціях, знову заарештували. Український жіночий Червоний Хрест звернувся до англійського генерала Стерлінга із закликом боротися не проти українців-антикомуністів, а проти більшовиків. Це допомогло – заарештованих звільнили. 
         Близько трьох місяців о. Микита провів у в’язниці при більшовиках. Вийшов звідти виснажений фізично і морально. Більшовики не наважилися розстріляти його, бо ряса ченця і його популярність на той час ще захищали його. На якийсь час він перетворився на букініста, влаштувався на Новому базарі, де купував і продавав книжки. В 1927 році знову був заарештований. Обвинуватили його у створенні антибільшовицького гуртка та засудили до заслання на Соловки на три роки. Що з ним було у наступні 10 років – невідомо. В 1937 році його востаннє заарештували, але цього разу засудили до розстрілу. 25 вересня 1937 вирок було виконано.  В  1995 році Олександра Кожина (ієромонаха Микиту) було реабілітовано.

17.	Комаров Богдан Михайлович — науковець, заступник голови Комісаріату Одеського навчального округу
          Народився у Києві 18 січня 1882 р., в великій родині (п’ять доньок та два сини) письменника, вченого, фольклориста, громадського діяча, одного з засновників української бібліографії Михайла Комарова.  Невдовзі разом з батьками переїхав до Одеси. Середню освіту отримав у 4-й одеській гімназії, яку зауінчив в 1900 році. Про шкільні роки у нього залишились пппппротилехні спогади. Від гімназії тхнуло казенщиною, більшість вчителів не прищеплювали учням любові до знань. Однак були вчителі, про яких Богдан Комаров згадував з вдячністю: викладач російської мови І. Каменський, грецької мови Тюльпанов та фізик А. Поль. Незадоволений рівнем гімназії, вже в старших класах Б. Комаров відвідував публічні лекції з природознавства в університеті.
         Визначальне значення для виховання дітей в українському дусі мала духовна атмосфера, що панувала у батьківському домі. Богдан Михайлович зауважував, що «перебування у школі для мене завжди було чимось прямо протилежним моєму життю вдома, світлому, веселому, життєрадісному». Він з захопленням згадував про величезну бібліотеку батька, пієтет перед українським письменством, що панував у родині. Розширенню світогляду Б. Комарова сприяло те, що в родині також цінували російську та польську літератури та мови, адже його мати була польського походження.
         Родинними обставинами було зумовлене й знайомство Богдана з його улюбленим вчителем, професором Одеського університету Михайлом Сидоренком, який був чоловіком його старшої сестри Маргарити. «Дядя Міша» під час екскурсій закохав Богдана у природу, що визначило його вступ до природничого відділення фізико-математичного факультету Новоросійського (Одеського) університету. На старших курсах Богдан спеціалізувався з ботаніки. Фізику йому викладав ректор, професор Ф. Шведов, неорганічну хімію – професор С. Танатар, загальну ботаніку – Ф. Каменський, зоологію безхребетних – професор В. Реп’яхов, гістологію – професор П. Бучинський, анатомію людини – професор Я. Лебединський. Кожен з цих професорів по-своєму збагатив майбутнього вченого новими знаннями. Б. Комаров не задовольнявся обов’язковими лекціями. 
        В лютому 1901 р. він взяв участь у студентських страйках, за що був відрахований з університету. Продовжувати навчання з 1901 до 1907 р. йому довелося у Львові, Відні та Кракові. Однак диплом про отримання вищої освіти Б. Комаров здобув знову ж таки в Одесі. У 1906-1907 рр. він, як вільний слухач, відвідав курс у професора Ф. Каменського з систематики рослин та Я. Бардаха з бактеріології. У 1907 р. склав державні іспити. Незабаром Богдан Михайлович влаштувався вчителем хімії та лаборантом в Одеському комерційному училищі Г. Файга. Також викладав товарознавство, фізику, природознавство. На початку 1910-х рр. він протягом року був асистентом професора С. Танатара у Вищому торгівельному інституті. Окрім цього, викладав в реальній школі Мякенко ботаніку та мінералогію, у жіночій гімназії Відінської та Соколової – природознавство та фізику, у грецькій комерційній школі – товарознавство. Головним науковим досягненням Б. Комарова було збирання гербарію протягом 1908-1914 рр. на околицях Одеси. Хоча він не надавав цьому заняттю особливої наукової ваги, колекція містила: 2000 примірників рослин. Він назбирав рослини не лише в околицях Одеси, але й Львова, Відня, Кракова, Києва, Харкова, Москви, Архангельська та на Соловецьких островах.
       До 1917 р. Б. Комаров майже не брав участі в суспільно-політичному житті міста, хоча він і був членом одеської «Просвіти», але на її засіданнях не виголосив жодної доповіді. Однак революційні події 1917 року захопили й Бориса Комарова, не в останню чергу завдяки родинним традиціям.
         У травні 1917 р. Б. Комаров увійшов до Українського керівничого комітету Одеси як делегат від учительського товариства. Вперше він проявив себе у липні 1917 р. на курсах українознавства для 140 вчителів, влаштованих керівниками Одеської учительської спілки. Богдан Михайлович читав курс географії України. Протягом другої половини 1917 – на початку 1918 рр. Б.М. Комаров відстоював інтереси українців у боротьбі з русифікаторами з російської вчительської спілки. У Народному університеті на початку 1918 р. він читав курси з українознавства.
         Авторитет Б. Комарова обумовив його обрання Українською вчительською спілкою у березні 1918 р. до складу Комісаріату зі справ Одеського навчального округу, де він посів місце заступника голови В. Чехівського. Але у квітні 1918 р. В. Чехівський переїхав до Києва, а Богдан Комаров фактично очолив комісаріат, координуючи також діяльність спілки українських вчителів. У липні 1918 р. як голова комісаріату Б. Комаров відкрив другі вчительські курси в Одесі. У промові він зазначив, що робота міністерства освіти йде, не зважаючи на зміну влади, шляхом, що намітила Центральна Рада. Він закликав до активної праці, адже «Українська Державність та незалежність може існувати тоді, коли в нас буде своя школа, своя культура, своя інтелігенція, свій освічений трудовий народ». Незважаючи на адміністративну зайнятість, Богдан Михайлович прочитав на курсах цикл лекцій з географії України для вчителів початкових шкіл.
         Фактично до лютого 1919 р. Б.М. Комаров продовжував очолювати комісаріат, в компетенцію якого входили шкільні справи величезного регіону: всієї Південної та великої частини Східної України, яка входила до Одеського шкільного округу. Доводилося підписувати безліч документів з найрізноманітніших справ: фінансові та юридичні питання, роз’яснень від центральних органів влади, запровадження програм викладання, розроблених міністерством освітитощо. 
         Одним з найважчих завдань було забезпечення «українізації» шкіл. На запит директора однієї з учительських семінарій про мову викладання предметів історії та географії України, Б. Комаров 24 вересня 1918 р. наклав таку резолюцію: «В неукраїнізованих клясах викладання географіїі історії може вестись на російській мові, але бажано вести їх на мові українській».
         Недосяжним для впливу українських органів влади залишався Новоросійський університет, професура якого, за деякими винятками, не сприймала ідеї «українізації». Б. Комарову довелося вступити у відкрите зіткнення з українофобським складом університету. У серпні 1918 р. міністерство освіти заснувало 20 стипендій для підготовки професорів ВНЗ з українською мовою навчання. Готуватися їм мали допомагати професори колишніх російських університетів. Однак у жовтні 1918 р. на сторінках однієї з найбільших одеських газет автор, що підписався псевдо «Историк», виступив проти цієї ініціативи, висунувши звинувачення у зраді університетським традиціям. На його думку, українські стипендіати не мали жодного морального права претендувати на місце в університеті.
         У листі до редакції газети Б. Комаров, як один з тих, кому запропонували місце стипендіата, зауважив, що не претендує на роль спадкоємця російських професорів, не збирався надалі бути пов’язаним з цим закладом, а просив лише надати можливість користуватися бібліотекою, лабораторіями та іншими формами допомоги. Безумовно, що опонети Б. Комарова побоювались конкуренції з боку висококваліфікованих, патріотично налаштованих професорів. Лист Б. Комарова започаткував невелику серію його статей, присвячених питанням розвитку українського національного руху, що з’явились на сторінках газети «Нові шляхи» навесні 1919 р.. У великій статті «Культуртрегери», що друкувалась у трьох номерах газети, Б. Комаров гостро критикував дії одеських українофобів, справедливо розвінчавши міф про толерантність та європейськість Одеси, який експлуатується до сьогодні.
          Іншим об’єктом критики «малороси», що були одним з основних чинників гальмування української культури. Автор висловив своє бачення сутності українського національного руху. На його думку, «проста і зрозуміла річ, що кожний народ може й повинен бути самобутнім, духовно й культурно – самостійним, мати свій розум, свою волю, свою свідомість, свої почуття, свою душу, своє національне «я». Особливо він наполягав на праві українців мати своє національне ім’я, а не вживати накинуті зовні дефініції на кшталт «малороси», «новороси» і т.п.». Подібні заяви були дуже типовими для тогочасної української національно-демократичної думки. 
         В іншій статті Б. Комаров критикував одеські просвітницькі організації за бездіяльність і закликав їх «у добу загрози вдихнути живу душу в нашу стареньку Одеську просвіту», яка «з 1906 р. відіграла велику роль у житті одеського українського громадянства, виховуючи вірних оборонців для захисту рідної культури та несучи ідею національного відродження серед широких кіл. Щиро і непохитно сповняла вона свої завдання. Вічна подяка та пошана старій одеській «Просвіті», яка перша вивела українську справу в Одесі на ширший шлях!»
        У надзвичайно важкому для української громади 1919 році Б. Комаров був директором Другої української гімназії (червень-серпень), викладав методику природознавства у Фребелівському інституті. У червні  він розпочав публікації мовно-лінгвістичного спрямування, які були  надзвичайно важливі для розвитку української культури. Саме тоді він видав перший випуск «Короткого російсько-українського словника термінів природознавства». З приходом в Одесу денікінської армії у серпні Богдан Михайлович не мав можливості працювати в україномовних закладах.Тому він викладав лише у млинарно-технічній та комерційній школах, жіночих гімназіях. 
         З остаточним приходом більшовиків Б. Комаров повернувся до праці на ниві українського відродження вже в інших суспільно-політичних умовах, ніж у 1917-1918 рр. У 1920 р. він взяв активну участь у процесі розбудови нової школи, намагаючись надати їй українського обличчя. Він був головою предметної комісії з вироблення програм природознавства в трудовій школі, читав курс природознавства на курсах підготовки вчителів для боротьби з неписьменністю. Зрештою, Б. Комаров вперше отримав можливість розпочати кар’єру викладача вищої школи в Одеському інституті народної освіти, до структури якого було включено Український учительській інститут. Протягом 1920-1924 та 1929-1931 рр. він читав курс біології на робітничому факультеті та факультеті соціального виховання. Богдам Михайлович був одним з небагатьох послідовно україномовних викладачів. Як і раніше, Б.М. Комаров намагався зробити свій внесок у важливу справу забезпечення школи україномовними підручниками. Він продовжив роботу над словником природничої термінології і номенклатури. На 1923 р. із запланованих 24 відділів з 15 тис. термінів та назв  було завершено роботу над 15 відділами з 7800 термінів та назв. Згодом Б. Комаров підготував видання до друку, однак воно так і не побачило світ. Українською мовою він переклав працю М. Фарадея «Хімія свічки», підготував низку оригінальних статей українською мовою, де популяризував  природничі науки. У 1922 р. українською та російською мовами в Одесі було видано його працю «Що можна зробити і показати в школі з ботаніки». 
          На важливий напрямок діяльності Б. Комарова у 1920-х рр. перетворились бібліотекознавство та бібліографія. У липні 1920 р. він був призначений помічником завідувача Одеської української державної бібліотеки (УДБ) ім. Т.Г. Шевченка, а навесні 1921 р. – її завідувачем. Передумовою звернення науковця до бібліотечної справи було передусім те, що після смерті батька він успадкував його великий архів та бібліотеку. Батько ж прищепив синові любов до книги. Вже наприкінці свого довгого життя Б.М. Комаров писав, що «у своїх нечисленних працях з української бібліографії я намагався йти за настановами мого батька М.Ф. Комарова, основоположника української бібліографії».
        Зокрема, у 1928 році Б. Комаров підготував друге видання бібліографічного покажчика літературної діяльності М. Комарова. У 1920-х рр. Борис Михайлович разом з іншими одеськими науковцями упорядковував та опрацьовував матеріали архіву та бібліотеки та намагався видати деякі матеріали. Завдяки старанням Б.М. Комарова єдина в місті українська бібліотека швидко перетворилася на помітне явище громадського життя, один з нечисленних осередків живої української культури. 27 жовтня 1925 р. УДБ була перевезена до нового приміщення в Інвалідному провулку, буд. № 5, де було засновано Товариство прихильників УДБ. У грудні 1925 р. Б. Комаров був делегатом першої конференції наукових бібліотек України. У 1930 р. Українська державна бібліотека була об’єднана з Одеською державною. З книжок колишньої УДБ було створено відділ «Україніка». Колишній директор УДБ так підсумував роботу за 10 років: «За ці десять років УДБ своє завдання виконала. Вона зібрала до купи майже всі громадські й приватні українські бібліотеки, які існували в Одесі до революції і на  початку 20-х років, поповнила ці збирачки великою кількістю нових українських книжок й чимало зробила в справі просунення української книжки в ширші маси. Майбутній історик десь певно зважить ту велику ролю, що її відограла була УДБ у процесі українізації Одеси взагалі, а зокрема – українізації Одеської школи, учительства та професури».
          15 травня 1925 р. в Одесі було засновано Українське бібліографічне товариство. Воно мало яскраву українську національну ідеологію, було сконцентровано передусім на вивчення української книги та культури загалом. Однак головою УБТ було обрано одного з найактивніших членів колишнього Бібліографічного товариства Новоросійського університету, професора ОІНО В.Ф. Лазурського. У 1928-1929 рр. головою Правління УБТ був Б. Комаров, згодом заступником голови М. Слабченка. Окрім виступів на засіданнях УБТ, Б. Комаров в одному з томів записок опублікував цінну бібліографічну працю, присвячену розкриттю псевдонімів та криптонімів українських письменників за матеріалами архіву батька.
        Іншою помітною бібліографічною працею Б. Комарова був «Короткий російсько-український словник бібліотечної термінології», упорядкований ним у співробітництві зі своїм родичем Р. Волянським, літературознавцями Л. Коганом, Є. Каменською та Л. Жислін.
        Науковець був також членом природничої секції Одеського наукового товариства при ВУАН. На сторінках «Записок» секції він надрукував покажчик творів М. Максимовича з природознавства, який викликав схвальну рецензію в одному з центральних республіканських видань. Разом з іншими членами секції він здійснював екскурсії узбережжям одеських лиманів. 
        Всі ці заслуги Б. Комарова перед українською культурою більшовицька влада поставила йому у провину на початку1930-х рр. УБТ слідчими ОГПУ було сфабриковано в українську буржуазну націоналістичну контрреволюційну організацію.  Після репресій та адміністративного заслання у 1932 р. Б.М. Комаров опинився у далекому Ленінабаді у Таджикистані, де викладав у Державному педагогічному інституті. Після років поневірянь він досяг значних успіхів у природознавчій науці, став кандидатом біологічних наук, заслуженим діячем науки Таджикистану, був нагороджений трьома радянськими медалями.
Проте Б. Комаров був назавжди втрачений для української науки. Перервалась його важлива праця з української наукової термінології, що сприяла виведенню українознавства поза межі провінційності.
           Незважаючи на це, Б. Комаров до кінця життя, що обірвалося 18 грудня 1975 р., зберігав українську душу, намагався підтримувати листування з українськими знайомими, родичами. Його українська ментальність яскраво відбилась у мемуарах, написаних наприкінці 1960-х рр. Публікація у 1971 р. його спогадів про Лесю Українку була першою ластівкою повернення до української історичної пам’яті долі родини Комарових. 

18.	 Комарова Маргарита Михайлівна— українська перекладачка
 Народилася 9  липня 1870 року в містечку Острогозьк, Воронезької губернії. Закінчила гімназію в Одесі, одержала музичну освіту. На початку 1880-х років у Києві родина Комарових заприятелювала з новоприбулою до міста родиною Косачів. Тоді ще підлітки і майже однолітки Маргарита та Лариса Косач дуже міцно здружилися. Леся називала нову подругу Гретхен.
 У 1887 році Маргарита заснувала в Одесі літературне товариство «Молода громада», яке продовжило культурні традиції літературного гуртка української молоді «Плеяда» з Києва. За порадою Лесі Українки почала займатися перекладами. Відомі переклади Маргарити Комарової українською мовою: оповідання «Сон Макара» Володимира Короленка (1889) та стаття «Дещо з життя Т. Г. Шевченка в Раїмі» Д. Клеменсова (1891). Переклади російською мовою: оповідання «Різдво під Південним Хрестом» Михайла Косача та низка оповідань інших українських письменників, які було розміщені в одеських журналах «По морю и суше» та «Южные записки». Померла Маргарита Михайлівна 12 квітня 1929 в Одесі.

19.	 Коморний  Семен  — Головний Крайовий комісар Центральної Ради  в  Херсонській губернії в 1918 р.
Дата та місце народження невідомі, за освітою юрист, закінчив військово-юридичну академію. Був головою земської управи в Київській губернії і почесним мировим суддею. До січневих подій 1918 р. проходив військову службу в Одесі у чині капітана, був викладачем в Сергіївському артилерійському училищі, а в 1917 році командував батареєю в українському війську. На початку 1918 року, коли Центральна Рада за підтримки німецько-австрійського війська витіснила більшовицькі війська з  Україн та приступила до поновлення власної мережі органів влади й управління, вона створила  Головний Крайовий комісаріат Херсонської, Катеринославської і Таврійської губерній. Очолив цей Комісаріат з отриманням надзвичайних повноважень С.С.Комірний. Але де-факто, був комісаром тільки в межах Херсонщини, бо інші регіони Півдня ще перебували в руках більшовиків.
Він був наділений великими правами, зокрема: «Йому підлягають всі державні і громадські інституції», «Він має право: а) направляти пра¬цю органів місцевого самоврядування і державних установ; б) зміняти урядовців і призначати інших тимчасових; в) давати інструкції і накази всім урядам згідно з законами Української Народної Республіки, наказами уряду і вимогами військових обставин; г) побільшувати штати державних і громадських ус¬танов і утворювати тимчасові органи урядовання; … є) карати провинних штрафом до 3000 крб., тюрмою до 6 місяців або висилати за межу Української Народної Республіки…».
Першим кроком головного крайового комісара стала зуст¬річ з міським головою В. Богуцьким і членами управи. Під час розмови було обговорено ряд політичних та економічних питань як місцевого, так і загальноукраїнського значення. С. Комірний пообіцяв не проводити насильницької українізації Одеси й запевнив, що вся офіційна документація буде вестися українською й російською мовами.
Після цього головний крайовий комісар приступив до формування нової адміністрації. На нараді з комісарами, обраними ще українською радою, С. Комірний запропонував їм взяти на себе керування відділами Крайового комісаріату. Згодом було оголошено, що в першу чергу в місті необхідно демобілізувати та пристосувати до умов мирного часу всі ті технічні засоби, які використовувалися для потреб війни. Малася на увазі передача населенню обмундирування та використання для цивільних потреб військової техніки й спорядження. С. Комірний заявив, що міське майно залишається недоторканим і всякі спроби захопити його не будуть допущені. Поряд з такою рішучістю щодо налагодженнюя порядку й дисципліни, урядовий комісар категорично виступав проти повішання, як міри покарання за злочини.
На місцях чиновники, яких Центральна Рада призначала ще до більшовицького перевороту всіляко чинила спротив новому комісару, тому Центральна Рада вирішила ліквідувати до середини квітня Головний крайовий комісаріат. Разом з ліквідацією цього органу влади мав залишити свою посаду головний комісар С.Комірний. З 14 квітня міністерство внутрішніх справ УНР через початок слідства щодо діяльності певних осіб заборонило С.Комірному здійснювати реорганізацію адміністративного апарату, у тому числі на кадровому рівні. Тому 19 квітня до Одеси надходить телеграма, у якій повідомлялося про затвердження комісаром міста Івана Липи, який не підпорядковувався головному комісару. За С. Комірним залишився тільки загальний нагляд та інструктурування міських комісарів у разі потреби.
Після подій, які сталися в Києві 29 квітня 1918 року різко змінилася доля вже колишньго комісара Семена Комірного. 19 травня він виїжджає до Києва для з’ясування власного становища. Його на посаді замінив директор канцелярії Колобов. Сам головний комісар 22 травня повернувся зі столиці, а наступного дня С. Комірний видав своє останнє розпорядження про розформування служб Крайового комісаріату і доповів про це Раді Міністрів Української Держави. Так непримітно закінчилася діяльність людини, якій долею було визначено майже два місяці керувати важливим морським, промисловим і сільськогосподарським регіоном. С.Комірний не увійшов до числа найвідоміших очільників української місцевої адміністрації, проте він демонстрував власним прикладом вірність служіння справі й Батьківщині за будь-яких умов. Втім він залишив місто, продовжуючи працювати повітовим старостою в Річицях (тепер населений пункт на території Білорусі).
У 1919 році за власної ініціативи С. Комірний повертається до Одеси, ще не знаючи, що саме тут доведеться провести останні дні життя. Він загинув під час «червоного терору». Про обставини його загибелі розповідає Олександр Семененко, який навчався тоді в Новоросійському (Одеському) університеті: «Одеська Чека під претекстом «зради» Григор’єва розстріляла багато українців. Серед них був Коморний, колишній – за гетьмана – херсонський губернський староста…».

20.	Лазурський Володимир Федорович — літературознавець, діяч українського просвітницького руху 
         Народився 8 липня 1869 року в місті Переяславі Полтавської губернії (тепер в Київській області) в родині протоієрея Федора Лазурського, батько був також вчителем грецької мови та латини. Родинним лікарем був колишній лікар Т. Г. Шевченка Андрій Козачковський. Гостюючи в родичів у селі біля Гадяча, В. Лазурський разом з іншими дітьми співав українські пісні. Навчався в чоловічій класичній гімназії в Лубнах, після закінчення якої в 1888 році поступив на історико-філологічний факультет Московського університету. Навчався успішно, після закінчення університету нагороджений двома срібними медалями і залишений для підготовки до професорського звання під керівництвом професора М. І. Стороженка. В. Ф. Лазурський досліджував історію англійської журналістики XVIII сторіччя й викладав у кількох московських гімназіях. Брав активну участь у діяльності молодіжно-літературного гуртка. Серед його московських приятелів був поет Валерій Брюсов. Згодом познайомився з письменниками І. Буніним та К. Чуковським. Важливим моментом в московському періоді життя було вчителювання в родині Льва Толстого в Ясній Поляні. В останні роки XIX ст. опублікував чимало літературознавчих статей, рецензій та оглядів. Найбільше значення для популяризації української культури мали статті «Малорусская литература», «Малорусский язык» та         «Т. Шевченко».
          У 1901 р. за сприяння професорів Є. Щепкіна та І. Линниченка В. Лазурський влаштувався на посаду приват-доцента кафедри західноєвропейської літератури історико-філологічного факультету Новоросійського університету. З відкриттям Одеських вищих жіночих курсів В. Лазурський посів одне з провідних місць серед викладачів цього закладу, де він довгий час був секретарем професорської ради. Впродовж 1907-1909 рр. В. Лазурський очолював секцію західноєвропейської літератури в історико-літературному товаристві ОВЖК. Разом з курсистками та іншим професором І. Линниченком він організовував вечори пам’яті О. Пушкіна, М. Гоголя, М. Некрасова, Л. Толстого та інших видатних поетів та письменників. У 1908 р. він ініціював вечір пам’яті Т. Шевченка на ОВЖК, але чиновники не дали дозволу на його проведення. В одеській пресі він популяризував ідею надання вищої освіти жінкам, але закликав враховувати особливості жіночої психіки та побуту.
          Серед найбільш помітних учениць професора були згодом доцент ОДУ імені                 І.І. Мечникова З. Бориневич-Бабайцева та Н. Богомолець, двоюрідна сестра згодом знаменитого українського академіка О. Богомольця. Саме Наталя Богомолець з 1908 р. стала вірною супутницею його життя, товаришем у діяльності, в тому числі спрямованої на розвиток української культури. Як і більшість українських діячів Одеси, вперше на ниві українського руху В. Лазурський виявив себе у місцевій «Просвіті». Разом з двома іншими викладачами Новоросійського університету (Б. Ляпуновим та В. Мочульським) він увійшов до числа членів цього товариства. Членом «Просвіти» стала й Н. Лазурська (під прізвищем Н. Богомолець). На шпальтах одеських газет до 1917 р. з’явилась низка статей В. та Н. Лазурських про М. Заньковецьку та український театр загалом.
           Ще більш важливою справою було привнесення українського духу в Новоросійський університет. Впродовж 1911-1916 рр. В. Лазурський та його дружина були одними з найпомітніших членів Одеського бібліографічного товариства при Новоросійському університеті. До того ж В. Лазурський був членом Історико-філологічного товариства при Новоросійському університеті. В «Известиях» першого зі згаданих товариств подружжя опублікувало низку українознавчих публікацій. Зокрема схвальні відгуки викликала діяльність М. Комарова. В. Лазурський не лише випромінював захоплення, але й замислювався над проблемними місцями розвитку українського театру.
          Найбільш помітним проявом української ідентичності вченого була стаття «Украинофильство», що з’явилась у 1912 р. на шпальтах одеської газети «Южная мысль». В. Лазурський рішуче виступив проти відомого київського громадського діяча А. Стороженка, який закликав до розправи з українським рухом. Він наполягав, що «украинофильство, по своей сущности, есть областной национализм и патриотизм, свойственный всякому народу или племени, живущему веками на одной территории, имеющему общий язык и одинаковые нравы. В таком смысле мы, малороссы, – все украинофилы. Теплоту украинского патриотизма в нас невозможно уничтожить, и в этом нет никакой надобности.
          До головної заслуги автора потрібно віднести спробу затвердити на одеському культурному ґрунті легітимність поняття «Україна». Попри вживання звичного для читачів поняття «малоросс», цією статтею В. Лазурський відкрито відмежовувався  від малоросійської ідентичності та руху, одним з провідників якого був А. Стороженко. Родина Лазурських була добре знайома з багатьма помітними діячами українського руху в Одесі. За сприяння В. Лазурського членство в Одеському бібліографічному товаристві набули М. Комаров, В. Чехівський, П. Климович, Л. Ковальчук, С. Шелухин, М. Слабченко, П. Клепацький, М. Гордієвський. Жодне інше російське громадське чи наукове товариство в Одесі не мало такого представництва українських діячів.
Дача Лазурських була розташована навпроти дачі П. Климовича. В. Лазурський згадував, що І. Бунін дав йому на перевірку коректуру свого оповідання «Псальма», де він описував побут полтавських священиків. Прохання видатного письменника перевірити правильне написання української мови В. Лазурський виконав разом з П. Климовичем.
           Світогляд Лазурських відповідав найбільш масовій на  початку ХХ ст. течії українського національного руху – українофільству/культурництву, адепти якого не прагнули до політизації діяльності українців на відміну від вихованців В. Лазурського – А. Ніковського, М. Слабченка та М. Гордієвського. Цей більш поміркований прояв «українськості» відкривав шлях до російськомовної преси, підвищував авторитет їхніх думок в очах «російськокультурної» еліти. Як і у багатьох українських діячів, у національній свідомості Лазурських за обставинами виховання та подальшого життя (особливо слід врахувати статус В. Лазурського як викладача імператорського університету) поєднувались лояльність до України та загальноімперський патріотизм. Любов до української культури перепліталась в їх світогляді з любов’ю до кращих зразків російської культури.
         Незважаючи на те, що ще у 1909 р. він захистив у Московському університеті магістерську дисертацію, до 1917 р. він залишався лише приват-доцентом. Ця обставина суттєво підривала матеріальні основи існування родини. Лише підтримка представників протилежного правим табору й, передусім, авторитетних ординарних професорів                       І. Линниченка та П. Мелікішвілі дозволила В. Лазурському, в принципі, втриматись в університеті.
        Лібералізація громадського життя під час Лютневої революції 1917 р. принесла В. Лазурському довгоочікувані позитивні зміни. Він отримав звання екстраординарного професора (у жовтні 1918 р. його обрали ординарним професором, незважаючи на те, що він так і не встиг захистити докторську дисертацію) і навіть був обраний проректором Новоросійського університету. У першій половині 1917 р. він зосередився на організаційній та педагогічній роботі. 14 березня 1917 р. «Одесские новости» повідомляли, що студенти-філологи на зборах під головуванням В. Лазурского запропонували допомогу в упорядкуванні конфіскованих архівів. Ставлення Лазурських до українського відродження яскраво відбиває стаття Н. Лазурської, опублікована у квітні 1917 р. на шпальтах однієї з двох найпоширеніших газет Одеси. Вона привітала шевченківське свято, організоване українською громадою (швидше за все, вона та її чоловік взяли у ньому безпосередню участь). Відштовхуючись від слів Т. Шевченка про те, що російська влада колись приручила українських козаків, як людина швидконогого оленя Лапландії, авторка зазначала, що українці як швидконогий олень «уже почувствовали долгожданную свободу, купаются в лучах ее света, наполнены порывом и страстью». Рясно цитуючи «Заповіт» Т.Шевченка, вона закликала українців, як єдину сім’ю, реалізувати всі заповіти свого духовного лідера.
Свій перший внесок у процес українського відродження Лазурські зробили влітку 1917 р. у Козельці. На запрошення місцевих курсів з українізації школи В. Лазурський прочитав публічні лекції про Л. Толстого, роман імператриці Єлизавети й О. Розумовського та про співвідношення російської й української мов. Він налагодив добрі стосунки з молоддю, що організовувала українські театральні вистави, Лазурські організували в цьому місті артистичне товариство імені М. Заньковецької.
          Найбільш помітним вчинком Лазурських було заснуванняв Одесі 30 листопада 1917  «Українського художнього товариства ім. М. Заньковецької», почесним членом якого стала  М. Заньковецька. В Одеському окружному суді воно було зареєстровано лише 20 березня 1918 р. як організація, що мала на меті розвиток та популяризацію українського мистецтва у всіх його видах. За статутом товариство могло ділитися на літературну, драматичну, музичну та живописну секції. Головною формою роботи товариства у скрутних матеріальних умовах була організація публічних зібрань. До кінця квітня 1918 р. товариство організувало кілька вечірок: на честь ювілею М. Заньковецької в приміщенні Одеської міської художньої школи, роковин Т. Шевченка, у консерваторії, взяло участь у загальноукраїнському святі одеської громади на честь Т. Шевченка. Власного приміщення товариство не мало. На одному з подальших зібрань В. Лазурський висвітлив історію українського театру. У травні 1918 р. товариство організувало «Вечір поезії Олеся».
            Навесні 1918 р. Лазурські висунули ідею заснування «Української театральної студії» – другої подібної установи в Україні після Музично-драматичного інституту М.В. Лисенка у Києві, та стали шукати «капіталістів». Н. Лазурська опублікувала в одній з українських одеських газет велику статтю, в якій повідомляла, що «мы, украинцы, считаем своей обязанностью воплотить мечту М. Заньковецкой».
           Під час візиту до Одеси М. Антоновича, члена Київської театральної ради, подружжя заручилося його обіцянкою отримати субсидію від держави. Вона розглядала студію як один з головних осередків подальшого розвитку української культури в Одесі, вогнище збереження справжнього мистецтва. Одеська «Українська театральна студія» у складі драматичного та оперного відділів була названа на честь М. Кропивницького. Її директором було обрано В. Лазурського. Паралельно В. Лазурський читав лекції в Народному університеті та очолив у 1919 р. студентський літературний гурток при Новоросійському університеті.
           На посаді директора В. Лазурський пробув 8 місяців. За спогадами одного зі студентів В. Мошинського, В. Лазурський підніс студію на рівень університетського факультету театрального мистецтва з дворічним курсом навчання. Окрім виконання адміністративних обов’язків, для студентів драматичного відділу В. Лазурський викладав українську літературу. Таким чином, серед багатьох починань одеських українських діячів у 1917-1920 рр., «Українська театральна студія» виявилась чи не найживучішою, ставши базою для створення Українського державного театру імені Т. Шевченка та Одеської державної музичної академії ім. А.В. Нежданової.
           Суттєві випробування випали на долю Лазурських підчас панування більшовиків в місті у 1919 р. Володимир Федорович згадував, що «перенес тяжелую нервную болезнь в дни большевистского засилья. Интелигентские слабые нервы не выдержали огромных впечатлений». Різке неприйняття більшовизму умотивувало його на неординарний для українського діяча крок: восени 1919 р. він завідував лекційним відділом Одеського відділення пропаганди Добровольчої армії (слід нагадати, що М. Слабченкові взагалі довелося деякий час служити в Добровольчій армії). Однак невдовзі В. Лазурський розчарувався в політиці добровольців.
           У 1920-х р. В. Лазурський зробив чимало для розвитку української культури. Як і раніше, поруч з ним була Н. Лазурська, яка працювала в театрі. В Одеському інституті народної освіти він читав українською мовою курси з історії всесвітньої літератури та історії української культури, енциклопедію німецької філології, в одеській державній консерваторії – історію мистецтв та загальну естетику, в інституті образотворчого мистецтва – історію всесвітньої літератури. Українську мову він викладав на робітничому факультеті сільсько-господарчого інституту, на курсах при Одеській державній публічній бібліотеці та Одеському будинку вчених, історію українського театру – в Одеському музично-драматичному інституті. 
         У 1923 р. В. Лазурський увійшов до числа членів етнографо-діалектичної секції Одеської комісії краєзнавства при ВУАН. Він збирав матеріали для біографії М. Кропивницького, очолював підкомісію зі складання словника діячів українського слова на Одещині. Того ж року він очолив Одеське філологічне товариство, що виникло внаслідок об’єднання колишніх Бібліографічного та Історико-філологічного товариств. У 1926-1930 р. він очолював історико-філологічну секцію Одеського українського наукового товариства при ВУАН та належав до редакційної колегії його «Записок». Дуже багато В. Лазурський зробив для збереження Бібліографічного товариства та переформатування його в Українське бібліографічне товариство (УБТ). У 1920 р. він прочитав доповідь про                   М. Драгоманова.
          Впродовж 1925-1927 рр. В. Лазурський був головою УБТ, прочитав ряд доповідей, здебільшого українознавчого змісту. На одному з засідань В. та Н. Лазурські, їх син Вадим та інші прочитали вголос одну з п’єс І. Франка. Б. Комаров зазначав, що як діяч бібліографічного товариства В. Лазурський «озброєний високим науковим авторитетом, зумів заохотити до праці над українською книгою навіть тих, хто досі стояв віддаля від пекучих потреб українською культурного життя».
         У першій половині 1930-х рр. подружжя було викреслено з педагогічного та громадського життя. Лише напередодні війни В. Лазурський повернувся до викладання мов та навіть отримав докторський ступінь без захисту дисертації. У 1942-1944 рр. він працював професором всесвітньої літератури та деканом філософсько-літературного факультету Одеського університету (в університеті також працював на посаді доцента агрономічного факультету його син Олександр). Завдяки зусиллям В. Лазурського до складу університету було включено Історико-археологічний музей, зініційовано відновлення Одеського товариства історії і старожитностей, врятовано багато книг. В одеському українському ліцеї він викладав українську мову. Румунська адміністрація підозрювала професора у зв’язках з українським самостійницьким рухом. Дійсно, в університеті діяв осередок ОУН, члени якого відкрито відстоювали перед румунською владою право українців на слухання лекцій українською мовою. Як згадує провідник цього осередку С. Караванський, «моє знайомство з Лазурським сталося під час мого збору підписів під петицією губернатору Трансністрії Алексяну про потреби українців Одеси: видання української газети тощо. Лазурський заяву підписав». 
        У 1944 р. В. Лазурського заарештували, але невдовзі справу було закрито за сприяння академіка О. Богомольця. До самої смерті 1 травня 1947 року він і надалі викладав в ОДУ ім. І.І. Мечникова.

21.	 Липа Юрій Іванович —  письменник,  лікар 
         Народився 5 травня 1900 року в селі Старі Санжари Полтавська губернія (тепер Полтавська область). Батьком Юрія був видатний український письменник, лікар і борець за самостійність України Іван Липа —міністр культів і віросповідань Директорії УНР та міністр здоров'я уряду УНР в екзилі. За іншою версією його прізвище й ім'я — Григорій Андрійович Геращенко, а народився в сім'ї священника Геращенка Андрія Андрійовича та Єлизавети Іванівни. В лютому 1910 року у Старих Санжарах був всиновлений свої-ми хрещеними батьками, доктором  Іваном Львовичем Липою  та дружиною священника Григорія Прихожого — Євлампією Іванівною. Після цього йому змінили прізвище, ім'я та по батькові. Початкову освіту майбутній письменник здобув у 4-й гімназії  Одеси. В той же рік вступив до Новоросійського університету на юридичеий факультет. 
          У 1917 році юнак робить свої перші кроки на літературній ниві — він є редактором часопису «Вісник Одеси», пише свої перші брошури: «Союз визволення України», «Королівство Київське за проектом Бісмарка», «Носіть свої відзнаки», «Гетьман Іван Мазепа», які побачили світ у заснованому батьком видавництві «Народний стяг». Тоді ж, з огляду на загрозу більшо-вицького перевороту в Одесі, вступає до лав Гайдамацької дивізії, у перший курінь. Пізніше вступив до куреня Морської піхоти Збройних сил УНР, бере участь у січневих боях з більшовиками на вулицях Одеси. Після вступу у місто союзних німецько-австрійських та українських частин Юрій Липа стає заступником командира одеської «Січі» Т. Яніва. В той час він редагує українську щоденну газету, видає останню, написану в Одесі, книжку «Табори полонених українців».
 Вступивши 1922 році на медичний факультет  Познанського університету, він не полишає громадсько-політичної діяльності. Зі студентів, колишніх вояків армій УНР і ЗУНР утворюється таємне товариство -    «Чорноморе», де Юрій Іванович обіймає посаду ідеологічного референта. В умовах бездержав'я українські емігранти, очолені Юрієм Липою, намагалися не лише зберегти своє національне обличчя, але й думали про майбуття України.
  В 1929 році, після закінчення університету, разом з  Євгеном Маланюком організовує літературну групу «Танк». Друкувався в альманасі «Сонцецвіт». Велика віра у вищу ідею України, її традиції, духовні сили, орієнтація на Європу, праця над власним стилем, боротьба з провінційністю, малоросійським шароварництвом і сльозливою ліричністю — ось основні гасла і принципи, за якими творили молоді письменники. Пройнята цими ідеями, переповнена духом боротьби за українську ідею, з'являється 1931 р. друга збірка поезій Юрія Івановича з такою характерною назвою — «Суворість».
 На шпальтах «Вісника» друкуються його літературознавчі статті, в яких він дає оцінку українській літературі та визначає головні напрямки її розвитку в майбутньому. У Варшаві в 1934 року вийшов друком роман «Козаки в Московії». Наступного року він познайомив читача зі збіркою літературознавчих есе під назвою «Бій за українську літературу».  В 1936 році видав три томи новел «Нотатник» на тему національно-визвольних змагань 1917—1921 років. Найповніше ідейно-філософські погляди Липи розкриті в його «всеукраїнській трилогії» — «Призначення України», «Чорноморська доктрина»  та «Розподіл Росії». В цих працях Юрій Липа виступає як теоретик сучасної української геополітики.
         У вкрай несприятливий час воєнного лихоліття Юрій Липа разом із Левом Биковським  та  Іваном Шовгенівим у 1940 році утворюють у Варшаві Український Чорномор-ський інститут — науково-дослідну установу вивчення політичних і економічних проблем, що постануть перед Україною після здобуття незалежності. Протягом 1940—1942 років ними було видано 40 актуальних праць. Їх мрією  було після відновлення Української держави перенести Український Чорноморський інститут до Одеси, щоб він став потужним центром наукових досліджень у багатьох галузях. 3 цією метою Юрій Липа 1942 року приїздив до Одеси, навіть зумів організувати видання декількох наукових збірок. Проте війна не дала змоги довершити задумане. В 1943 році, після переїзду до Яворова (тепер Львівська область) став одним з активних учасників українського руху Опору.
          Працюючи як лікар, Липа організував підпільні курси по підготовці медичних кадрів для Української Повстанської Армії, готував тексти листівок та відозв до населення і німецьких солдат. Постать Юрія Липи була настільки значущою, що 1943 р. його діяльність помітили у вищому державному проводі фашистської Німеччини.
         За наказом Гітлера Ю. Липу було перепроваджено до Берліна, тому що, на думку правителів Німеччини, він був найбільшим українським ідеологом-державником. Йому було запропоновано очолити маріонетковий уряд України. Однак Юрій з гідністю відкинув цю ганебну пропозицію. І, на диво, залишився живим…
          З липня 1944 — курінний лікар в повстанському шпиталі в селі Іваники на Яворівщині.  19 серпня 1944 року  Юрій Іванович був захоплений підроз-ділом  НКВС  а на світанку 20 серпня 1944 року Юрія Липу було по-звірячому замордовано в селі Шутова Яворівського району. Похований в селі Бунів, Яворівського району. Наказом  ГВШ УПА  від 10 жовтня 1945 року Юрію Липі присвоєно ступінь полковника УПА. Посмертно нагороджений Хрестом Симона Петлюри

22.	Литвицький Микола Олександрович — український державний діяч 
          Народився в 1888 році в селі  Жерденівка  Подільської    губернії   (тепер Гайсинський район.) Походив з сільської родини середнього статку. Здобув середню освіту у Вінниці. Згодом вступив до партії есерів. Навчався на агрономічному відділенні Київського політехнічного інституту, був виключений за участь у політичній партії. У проханні про відновлення в інституті підписався як «всеподданнейший слуга Вашого Императорського Величества», було відновлено в інституті, де отримав фах інженера. Після чого на деякий час припинив політичну діяльність.
         Викладав в Балтському повіті. Літвицького було звільнено за викладання українською мовою. Повернувся до Вінниччини, де став кооператором, згодом одним з лідерів кооперативного руху. У 1913 році був учасником Загально-російського кооперативного з'їзду в Києві.
          Після Лютневої революції в Російській імперії з весни 1917 року разом з В. Приходьком активно діяв на чолі вінницького осередку Української партії соціалістів-революціонерів. У 1917–1918 роках спочатку був товаришем (заступником) Вінницького міського голови, потім виконував його обов'язки. У вересні 1917 року стає членом Вінницької «Просвіти».
         В 1918 році стає членом Спілки українських інженерів. Того ж року від Подольського округу обирається до Всеросійських установчих зборів. Після розпуску повертається до України. Активно виступав проти  режиму Скоропадського, підтримував Директорію.  1920 року призначено товаришем (заступником) міністра внутрішніх справ УНР. Того ж року брав участь у зайнятті Києва польсько-українськими військами. Незабаром стає комісаром міста Києва.  А вже 12 червня того ж року в Києві знову було відновлено радянську владу.
        Після цього Микола Литвицький мешкав в еміграції в Польщі. Тут брав активну участь в діяльності українських організацій. У 1939 року з оголошення автономії, а потім самостійності Карпатської Русі прибув до Хуста, де усіляко намагався допомогти в організації військової та державної справи. Під час агресії Королівства Угорщини брав участь у спротиві. Потрапив у полон до угорських вояків. 23 березня 1939 року розстріляний у Великому Бичкові.

23.	Мошинський Володимир Миколайович – сотник Армії УНР, художник
        Народився він 18 червня 1895 р. в с. Турбів Бердичівського повіту Київської губернії ( тепер смт Липовецького району Вінницької області) у родині Миколи Мошинського та Марії Мефодіївни в дівоцтві Богуславська. І батько, і мати походили з родин священиків. Мав брата Миколу, який воював на фронтах Першої світової війни і помер  від ран у 1918 р., та трьох сестер, які згодом мешкали в Одесі. Одна з них, Лідія, брала участь в українському національному русі, була директоркою першої української школи імені Івана Франка. Володимир закінчив Московське художнє училище В. Мєшкова в 1914 році та навчався в 1914-1915 р.р. у Олексіївському військовому училищі в Москві.
          Після закінчення училища потрапив на фронт в складі  95-го Красноярського полку на Волині. За хоробрість був нагороджений солдатським хрестом Св. Георгія. У жовтні – листопаді 1917 р. брав активну участь в боротьбі проти більшовиків у Москві. Після поразки проурядових сил  Володимир Мошинський наприкінці 1917 року  демобілізувався та приїхав в Україну до міста Сквира. 
          У червні 1918 р. – квітні 1920 р. В. Мошинський перебував в Одесі. Мешкав він на вулиці Канатній  на розі Пантелеймонівської - (дім Віта). Брав участь у теософському гуртку. Працював чорноробом в Одеському залізничному депо з метою поширення української пропаганди до вересня 1918. Потім вступив до 14-ї стрілецького полку 4-ї Залізної бригади, в сотню сотника Вишневського. Охороняв склади. Паралельно навчався у Театральній українській студії, брав участь в організації українських театральних вистав. В. Мошинський був одним з активних учасників Української революції в Одесі, напередодні 1919 року став ад’ютантом контр- адмірала М. Остроградського, який за завданням Директорії мусив зорганізувати в Одесі підпільну боротьбу українських старшин та вояків. То ж Володимир Мошинський став одним з організаторів та членом української військової організації Одеси. Після серпня 1919 року сотник  Мошинський за дорученням адмірала Остроградського вирушив  з окупованої більшовиками Одеси до та зустрітися з Головним Отаманом С. Петлюрою.
         Мошинський доповів Петлюрі про бачення адміралом Остроградським ситуації в Одесі. І сам адмірал, і Комітет Військової організації, і провідники одеських відділів українських партій пропонують, щоб українська армія розпочала наступ на місто. Якби вона зайняла Одесу, полегшився б зв'язок із закордоном, а відтак можна було б розраховувати на допомогу Антанти, кораблі якої стояли на зовнішньому рейді. В Одеському районі не складно провести мобілізацію, бо й тепер українська Військова організація нараховує до 10000 вояків. Населення, яке неприхильно ставиться до Денікіна, легко підняти до повстання. Водночас ад’ютант повідомив від імені контр-адмірала, що Одесу можна й купити у Денікіна за відповідну суму.
         Симон Петлюра уважно слухав, час від часу нотував, а іноді просив ширших пояснень. Врешті подякував за звіт, попросив передати всім українським організаціям подяку за працю, а Остроградському — за цінні вказівки. Розпорядився також видати гроші на діяльність адмірала, але про купівлю Одеси у денікінців не хотів і говорити: «У нас на це нема грошей!» — сказав головний отаман.
        У 1921 – 1922 рр. В. Мошинський діяв у складі надзвичайної дипломатичної місії УНР в Румунії у званні молодшого старшини для зв’язку відділу повстанських організацій генерального штабу. Після 1922 року звільнився з війська та переїхав в Ізмаїл, де прожив з нансенівським паспортом до 1944 року. Він розмальовував бессарабські та румунські церкви, меморіали.  Тут Володимир  одружився на Ларисі Захарівні Чайківській, чиї дід і прадід були козаками Задунайської Січі, а батько дружини був священником. У подружжя народилося троє дітей, син Юрій та доньки Наталя та Оксана. З наближенням до Дунаю Червоної Армії родина виїхала Австрії. У 1950 р. В. Мошинський переїхав до Монреалю. Тут він був активним учасником «Союзу бувших українських вояків у Канаді», був нагороджений Хрестом Симона Петлюри за участь у збройній боротьбі за державність та Воєнним хрестом. «Тут…  я зміг ширше розправити свої крила і свої думки – мрії мистця багато легше мені перетворити в дійсність, в образи!», - згадував Володимир Миколайович. Він розмалював 7 церков, в основному у штаті Мен, виконав понад сотню портретів. В. Мошинський був іконописцем у рідкісній техніці малювання ікон на золотому чеканному тлі. Його пензлю належать такі картини як «Св. Володимир», «Свята Родина», «Архангел Михаїл», «Хрещення України», краєвиди.
          Вже на схилі років, у 1974 р., В. Мошинський в поділився спогадами про свій козацький родовід. Він згадував, що на запитання про родовід, його батько розповідав йому, що, згідно з родинними переказами, Мошинські ведуть свій родовід від козака Мошни з містечка Мошна, хоча сам батько народився вже у родині священика на Київщині. Намагаючись поглибити козацький аспект своєї біографії, В. Мошинський згадав про відповідні коріння своєї дружини-ізмаїльчанки Лариси.
         У 1918 р. В. Мошинський дізнався про історію українського козацтва на лекціях провідного одеського козакознавця Михайла Слабченка,  професора у театральній студії імені Марка Кропивницького в Одесі. Найвиразніше козацький характер В. Мошинського відбився в його діяльності у козацькому українському русі у США. У 1970-х роках він був  писарем куреня українського вільного козацтва в Денвері імені генерала Михайла Омеляновича-Павленка. В. Мошинський отримав звання козацького підполковника та згодом полковника. Публікував спогади про історію Задунайської та Буджацької Січі, про відносини козаків та липован. Його спогади єднали  незримими узами Україну та діаспору, сприяли збереженню історичної пам’яті про козацьку історію на півдні України. У 1982 р. В. Мошинський надрукував фрагмент своїх спогадів про один з найяскравіших епізодів в його житті – участь у засіданнях першого українського військового з’їзду 1917 р..
Помер Володимир Мощинський 12  вересня 1988 року в місті Денвер, штат Колорадо, США.
         Діти Юрій і Оксана також стали художниками, вони, як і батько, розмальовували церкви, ілюстрували книги, малювали портрети, картини. Брали участь у мистецьких виставках.  Старша донька Наталя також студіювала малярство й захоплювалася ним. Вийшовши заміж за відомого українського вченого, професора Юрія Фединського, першого наукового секретаря НТШ у Нью-Иорку,  посвятнлася себе науковій кар'єрі.

24.	Мурський Володимир Васильович — український журналіст, письменник,  дипломат 
         Народився 10 листопада 1888 року в Замарстинові, що у передмісті Львова. Батько Мурський Василь Тимофійович, важко хворів та помер у молодому віці, залишивши після себе чотирьох дітей (трьох синів і доньку), вихованню яких присвятила себе його дружина Антоніна Мурська (Савко). Володимир як найстарший з-поміж дітей першим почав здобувати освіту. Наприкінці ХІХ століття родина переїхала до Одеси, де Володимир навчався в Рішельєвській гімназії, що на той час була найпрестижнішим державним середньо-освітнім навчальним закладом у місті.
        У ті роки в гімназії навчались відомі та знамениті в майбутньому люди, серед них і діячі українського визвольного руху, зокрема генерал-хорунжий армії УНР Андрій Гулий-Гуленко. Однак у 1905 році Мурські повернулися до Галичини і Володимир був змушений завершувати навчання вже у Львові. Там Володимир Васильович завершив середню школу та здобув вищу філологічну освіту і спеціальність народного вчителя, закінчивши філософський факультет Львівського університету.
До початку Першої світової війни працював учителем. В 1917-1918 р.р. активно пропагував національно-державну і культурну політику Української Центральної Ради, редагуючи разом з Іваном Липою часопис «Українське слово» в Одесі, а згодом — очолюючи департамент преси і пропаганди Української Народної Республіки. Увійшов до складу Одеського Українського керовничого комітету, громадської організації, яка репрезентувала український рух у місті та була визнана Тимчасовим урядом і Українською Центральною Радою.
          У травні 1917 року В. Мурського обирають писарем ради Українського вчительського товариства,пізніше цього ж року - писарем громадської організації "Комітет допомоги виселенцям Галичини, Буковини й Угорщини".
На початку березня 1918 року, коли Одеса була звільнена від більшовиків, Мурському доручено від імені української влади Одеси координувати відносини з австро-німецьким військовим командуванням. На 1918 р. В. Мурський був членом УПСР, але невідомо коли саме він вступив до цієї партії.
         У 1920—1921 роках разом з В. Піснячевським, І. Кедрином, А. Хомиком редагував журнал «Воля» (останні 3 номери — «Воля України»), у якому надрукувала свої перші літературні твори Оксана Драгоманова, двоюрідна сестра Лесі Українки.
У 1921 році Володимир Мурський разом із своєю дружиною, перекладачем, Софією Мурською (донька Францішки Вольської) жили у Відні, де Мурського призначили пресовим референтом посольства УНР. Софія, у 1918—1921 роках працювала в апараті Міністерства закордонних справ УНР.
         У лютому 1922 року Володимира Мурського призначили виконувачем обов`язків директора Департаменту преси та інформації Міністерства преси і пропаганди УНР.
З 1929 по 1935 рік Володимир Мурський був представником екзильного уряду УНР у Туреччині. У 1935 році помер у Стамбулі, як вважалося, внаслідок раку, але сьогоднішні дослідники пов'язують його смерть з низкою загадкових смертей діячів УНР в Стамбулі, які, можливо, були отруєні агентами ДПУ.
          Могила Володимира Мурського була знайдена в Стамбулі у 2018 році активісткою кримської діаспори та Українського культурного товариства Стамбула Аліє Усеїновою та зараз опікується Генеральним Консульством України у Стамбулі.

25.	Амет Озенбашли (Аме́т Сеї́т-Абдулла́ оглу́ Озенбашли́) — кримськотатарський письменник, громадський діяч
        Народився 10 лютого 1893 року в родині міщан, кримськотатарського письменника Сеїт Абдулли і Бегіє, які займали чільне місце в соціальній ієрархії жителів міста (мали власний будинок), у жовтні 1910 року став учнем Сімферопольської гімназії М.А. Волошенка. Деякий час працював у типографії Ісмаїла Ґаспринського, виконуючи функції художника-оформлювача та каліграфа.
       У 1915—1917 роках навчався на медичному факультеті Новоросійського університету в Одесі. 1917 року був членом Мусульманського виконавчого комітету, Ради народних представників, делегатом Курултаю. Був прихильником ідеї створення суверенної кримськотатарської держави. Брав участь у київському З'їзді Народів 5—6 вересня 1917 року, де заявив таке:
        «…Кримські татари… звикли жити вільним життям… і цілком достойні вільного й самостійного будівництва свого… життя на своїй же землі. Нехай знають усі, що кримські татари не дозволять нікому встановити якусь гегемонію на кримському півострові. (…) …Ми, вільні сини віднині вільного татарського народу простягаємо вам руку з гаслом демократичної федеративної республіки для щасливого, дружнього співжиття, аби кожна народність у своєрідних національних проявах могла вільно вносити свою краплю меду в стільники людського генія і поступу, аби із окремих національних культур отримати єдине гармонійне ціле»
          1918 року став членом Таврійського губернського комісаріату. В жовтні того ж року був учасником київських переговорів делегації Кримського крайового уряду Матвія Сулькевича з представниками Української держави. 
          Озенбашли переслідували білі. Після того, як Червона армія зайняла Крим, співпрацював з більшовиками. 1920 року став одним із засновників сільськогосподарського кооперативу «Ширкет», що мав відгалуження в усіх районах Криму і об'єднував членів Національної партії. З 1921 був директором і викладачем психології татарського педагогічного технікуму в Тотайкої. 1922 року закінчив медичний факультет Кримського університету, здобувши диплом лікаря-невропатолога.
          Був учасником організації «Коч ярдим» («Допомога переселенцям»), що мала за мету створення сприятливих умов для повернення кримських татар з Туреччини та Болгарського царства. В 1924—1927 рр. обіймав посаду заступника народного комісара Кримської АСРР. З 1927 року працював невропатологом 3-ї поліклініки Сімферополя.
          У квітні 1928 року Озенбаши заарештували у зв'язку з підготовкою процесу над членами Національної партії, а в грудні того ж року — засудили до розстрілу, проте вирок цей змінили на 10 років виправно-трудових таборів (Забайкалля). В 1931—1934 рр. працював лікарем на будівництві каналу до Білого моря. Достроково звільнено 1934 року. Мешкав у Новосибірську та Павлограді, працював лікарем.
Під час другої світової війни був прихильником співпраці з німцями для боротьби з більшовиками та утворення на півострові кримськотатарської держави під опікою Райху. З відступом німців опинився в Румунії, де його заарештували та відправили в Москву. У вересні 1947 року Озенбашли винесли вирок: 25 років позбавлення волі, втім 1955 року його звільнили. Після звільнення мешкав у Таджикистані.Помер 4 грудня 1958 року в Ленінабаді. 1992 року його прах перезахоронили на території Зінджирли-медресе в Бахчисараї поряд із могилою Ісмаїла Ґаспрінського.

26.	Піснячевський  Віктор Онуфрійович — український політик, публіцист, видавець
          Народився 1883 року на Поділлі, середню освіту  отримав у Подільській духовній семінарії. У 1904 р. вступив до Юріївского університету на медичний факультет, але скінчив Петербурзьку військово-медичну академію. У роки навчання в академії, він швидко посів одне з провідних місць серед української громади Санкт-Петербурга. У 1906-1907 рр.  був майже постійним гостем гуртка українознавства при Санкт-Петербурзькому університеті. Він лише спостерігав життя гуртка, але сам не любив виступати з рефератами. Володіючи добре пером В. Піснячевський  не мав хисту для виступів навіть перед найменшою аудиторією. У 1908 р. його обрали делегатом другого конгресу слов’янської молоді в Празі. Але гутрок так і не дочекався від нього звіту, що призвело до скандалу між ним та гуртківцями.
           Навчався у Петербурзькій військово-медичній академії, брав активну участь у культурному житті міста. Був одним з організаторів української парламентської фракції в Першій Державній Думі Росії (1906), ініціатором і співредактором видання «Рідна справа. Думські вісті» (1907). Тісно працював він також з українськими депутатами ІІ та ІІІ Думи. У ІІІ Думі гурток українських делегатів, завдяки пропозиціям О. Лотоцького та В. Піснячевського, вніс законопроект про запровадження української мови в народніх школах, складений «Петербурзькою громадою», але він не був розглянутий Думою.
           У Петербурзі він займався головним чином на журналістській роботі, був ініціатором та співредактором  видання «Рідна Справа – Думські Вісти» у 1907 р., активно співпрацював з газетами «Громадська думка» (31 грудня 1905 – 18 серпня 1906) та «Рада» (15 вересня 1906 – 2 серпня 1914), київськими часописами «Нова громада» (1906) та «Сяйво» (1913-1914), львівським «Літературно-науковим вістником». Свої публікації підписував як справжнім прізвищем, так і псевдо «Андрій Горленко», Mortalis (спільно з   А. Ніковським), криптонімом «В.П.».
         Найрезонанснішою статтею В. Піснячевського був  відгук в газеті «Рада» (22 серпня 1908) на рецензію М. Грушевського книги М. Аркаса «Історія України-Русі». Він різко засудив не критику Михайла Грушевського. На думку В. Піснячевського, професор не врахував, що «весь український народ, народ в масах ще не вийшов з тої стадії інтелектуального розвою, коли його цікавлять Кармелюки, Бови Королевичі та Єруслани Лазаревичі, що весь літературний матеріал він приймає тільки в манній кашці легенького прагматичного оповіданнячка». Цей відгук схвально зустріли Є. Чикаленко, В. Доманицький, Б. Грінченко, С. Єфремов та ін. але, як і слід було очікувати, з обуренням сприйняв М. Грушевський.
        На початку 1910 років В. Піснячевський вирішив «засісти вкінець за свою медицину». У листі до Є. Чикаленка він повідомляв, що займався випускними іспитами, хворів на тиф, коли був епідемічним лікарем та обіцяв невдовзі відновити співробітництво з «Радою», але знову пропав. У 1914 р. він захистив у Петрограді дисертацію на науковий ступінь доктора медицинита видав низку праць з медичної тематики.
         Однак В. Піснячевський не відійшов від українського руху: він взяв участь у справі визволення з ув’язнення Левка Чикаленка. В роки Першої світової війни був лікарем Дунайської флотилії, Лютневу революцію він зустрів в одному з населених пунктів Бесарабії в районі Дунайських плавнів (найвірогідніше, Килії).
          Рисами свого тодішнього настрою він називав віру у Тимчасовий уряд, Установчі збори, війну до переможного кінця. Невеликий гурток однодумців створив десятки «Просвіт», читалень, кооперативів, зібрав серед селян близько півтора мільйона підписки на позику свободи, взяв весь придунайській фронт та величезну сільську округу у свої руки. Від квітня до вересня 1917 р. він редагував щоденну газету «Народное дело», що підтримувала Тимчасовий уряд та критикувала більшовиків. Видання було припинено, адже редакція розчарувалась у політиці Тимчасового уряду. В останньому номері газети зазначалося, що «війна до перемоги, земля та воля, без порядку в країні– речі недосяжні».
У середині 1917 р. він взяв участь у роботі Одеського фронтового з’їзду з метою подивитись на О. Керенського, який тоді викликав в нього захоплення. Влітку 1917 р. він взяв участь в українському фронтовому з’їзді в Ясах. Наприкінці осені 1917 р. він був обраний від Одеси як делегат Румчероду до Установчих зборів від об’єднаних українських соціалістів. У списку він йшов під першим номером. Він був свідком разгону Установчих зборів у січні 1918 р. У 1918 році за свідченням близького товариша І. Кедрина, він був доцентом медичного факультету Новоросійського університету. Але в актових джерелах поки що не вдалося знайти підтвердження. «Зірковий час» громадської дяльності В. Піснячевського припав на добу Гетьманату. Під час перебування в Одесі В. Піснячевський не поривав зв’язків з Києвом, декілька разів відвідував столицю, де спілкувався зі своїм старим знайомим Є. Чикаленком. Були відомі в Києві й одеські статті публіциста, про що свідчить щоденник  Є. Чикаленка.
          На четвертих зборах УСДРП 30 квітня 1918 р. В. Піснячевського обрано серед 15 осіб (5-й номер у списку) у делегати від партії до Одеської української міської ради. У середині – другій половині 1918 р. В. Піснячевський активно співпрацював у газетах «Новая Украина» за редакцією О. Саліковського, «Наше село», «Одесская мысль» тощо. Він писав як українською, так і російською мовами, адже україномовна преса в Одесі не могла охопити верству зденаціоналізованих українців та симпатиків з неукраїнських кіл. Російськомовні українські газети сприяли залученню до українського табору додаткових культурних сил та виведенню українського питання на міжнародний рівень. Слід відзначити «знахідку» В. Піснячевського-публіциста: він і надалі насичував свої російськомовні тексти українськими прислів’ями, зворотами («мовчи, глуха, буде менше гріха», «у Сірка очей позичати», «Не вмер Данило – болячка задавила» тощо). Відбувалась своєрідна та виважена «українізація» читача, ймовірно, не дуже помітна для нього самого.
За часів правління гетьмана Скоропадського продовжувала діяти цензура. Головним чином, утиски цензури викликала критика на адресу гетьманського режиму. В. Піснячевський якраз належав до кола одеських діячів, що виступали проти Гетьманату. Дійсно, у всіх трьох названих газетах він тримав чітку лінію на нищівну критику режиму у соціально-економічній та національній сферах. Думку про нелегитимність приходу гетьмана до влади, пронімецькість режиму, він висловив майже одразу після гетьманського перевороту в травні1918 р.. Гострій критиці він піддавав більшовиків, 
          Ще однією помітною темою в публіцистиці В. Піснячевського були роздуми над потенціалом української інтелігенції. Він відкидав тезу деяких російських членів уряду та російської еліти загалом, що українська інтелігенція буцімто немає достатніх кадрів для участі в розбудові держави. На його думку, «порівняно молода українська інтелігенція окрім життєвого досвіду має і ще один плюс – близькість до народу, знання його потреб. Волею долі стара дворянська українська знать давно пішла від народу у ряди польської та великоросійської аристократії.
         У середині листопада1918 р. В. Піснячевський взяв участь у засіданні Одеського українського клубу разом з ще близько 30 особами. Він солідаризувався з думкою І. Луценка про шкідливість для української державності повстання проти гетьмана.
Переїхавши до Києва десь наприкінці листопада 1918 р., В. Піснячевський разом з Є. Чикаленком та Б. Кістяківським у дискусії з В. Винниченком гаряче доводив, що «коли скинути гетьмана піде розвал Української держави, почнеться скрізь анархія, більшовицькі виступи, грабежі, що цілі краї Харківщина, Одеська округа, відпадуть від України і загине держава».
         Судячи з записів Є. Чикаленка, В. Піснячевський брав посередницьку участь у створенні нового кабінету міністрів наприкінці листопада 1918 р. Однак задумам В. Піснячевського та його однодумців не судилося реалізуватися. Найімовірніше, наприкінці весни 1919 р. він емігрував до Відня, де продовжив діяльність, спрямовану на утвердження української державності. 1 липня 1919 р. у Відні О. Олесь, В. Піснячевський, Степаненко відкрили Український клуб. Головною справою віденського періоду його біографії було видання за його редакторства з червня1919 р. до листопада 1921 р. тижневика суспільно-політичного та культурного життя «Воля».
         Видання повідомляло про життя українців в еміграції й політику західних держав щодо України. «Воля» друкувала витяги з західноєвропейських видань, огляди та хронологію подій. Тижневик не акцентував увагу на моментах поразки, а намагався навіть у психологічно складних еміграційних умовах показувати певні позитивні зрушення, які б давали надію на досягнення мети. Однак видавництво швидко збанкрутіло й В. Піснячевський вже вдруге в житті й на цей раз остаточно відійшов від громадської діяльності.
          За даними С. Наріжного, у Братиславі він працював шеф-лікарем інженерного полку й понтонного прапору, а також лікарем робітничої страхової каси. 11 листопада 1933 р. В. Піснячевський помер, за даними С. Наріжного у Братиславі, за даними І. Кедрина – в Остраві.

27.	Поплавко Віктор Родіонович — український військовий діяч
         Народився 24 січня 1881 року в Полтаві, в 1902 році закінчив Чугуївське військове училище підпоручником. Протягом 1904-1905 рр. брав участь у російсько-японській війні. У 1908 р. вийшов у запас, хоча подальша доля теж була пов’язана з армією. В 1911 році — Севастопольську офіцерську школу авіації. Служив офіцером у 11-му гренадерському Фанагорійському полку (Москва), у складі якого вирушив на Першу світову війну.
         У 1915–1917 рр. — офіцер 6-го авіаційного парку. Закінчив Офіцерську автомобільну школу, служив на посаді командира 26-го кулеметно-автомобільного взводу. З 20 грудня 1916 року — командир бронеавтомобільного дивізіону особливого призначення. Був нагороджений орденом Св. Георгія. Останнє звання у російській армії — підполковник.
          З початком революції 1917 року В. Поплавко, що не було характерно для більшості офіцерів такого рангу, з новими силами поринув у бурхливу діяльність серед військових з метою українізації російської армії. На І Всеукраїнському військовому з'їзді 18–20 травня 1917 року був обраний членом Українського Генерального Військового комітету (УГВК). З кінця липня — завідувач муштровим відділом УГВК, член Центральної Ради. 
         В. Поплавко прибув до Одеси 28 жовтня. Український військовий комісар призначив своїми помічниками прапорщиків Петра Вербицького (з військових питань) і Мефодія Шевченка (з цивільних питань). Новопризначений комісар з натхненням взявся до справи. Спостерігаючи за явною ескалацією стосунків з більшовиками і з метою недопущення збройних сутичок, використовуючи повноту своєї влади,  В. Поплавко негайно українізував штаб військового округу, провів нараду його офіцерів, розробив план охорони міста від більшовиків, видав розпорядження про контроль над складом зброї, згідно з яким для видачі будь-якій організації зброї необхідні підписи його та начальника штабу округи генерал-лейтенанта Н. Маркса. Одночасно українські військові підрозділи отримали для патрулювання міста близько 5000 гвинтівок, 20 револьверів, 80000 набоїв.
         В. Поплавко, як і багато українських соціалістів, ще восени 1917 року щиро вважав більшовиків не тільки безпечними для української справи, а навіть і союзниками у боротьбі проти політичних конкурентів, позаяк РСДРП(б) декларувала право націй на самовизначення, аж до відокремлення.  Він закликав бути до більшовиків толерантними, адже вони борються за свої політичні права, а до війська це відношення не має. Тут панує абсолютний порядок та дисципліна, отже, ніякого більшовизму не відчуватиметься. І, як висновок чи порада, Військова рада є організацією військовою, а Червона гвардія – політичною. Тому натяки на більшовицьку агітацію повинні ліквідовуватися самими військовими командами.
         Український військовий комісар вжив рішучих заходів, щоб не допустити бойкоту місцевими російськими організаціями розпоряджень Києва. Під загрозою усунення від виконання обов’язків усіх чиновників, що не бажали визнативлади Центральної Ради, він відносно легко зумів впливатина них. Під керівництвом В. Поплавка ще в ніч на 2 листопада відбулася нарада офіцерів – командирів військових частин Одеського гарнізону, на якій розробили детальний план охорони міста. О першій годині весь район Головпошти був оточений гайдамаками і солдатами Охтирського гусарського полку, нещодавно відкликаного з фронту. У вестибюлі й біля входу в апаратну були виставлені посилені караули. Гайдамаки, донські козаки і юнкери взяли під контроль також телеграф, арсенал, приміщення державного банку та інші установи. Допомогло оперативному владнанню непорозумінь відносно позитивне ставлення до української влади командувача Румунським фронтом генерала Д. Щербачова. Він 3 листопада офіційно визнав зверхність Центральної Ради, встановив контакти з українським військовим комісаром В. Поплавком і надіслав Верховному головнокомандувачу російських військ генералу М. Духоніну телеграму, в якій мотивував свої дії існуючим де-факто станом справ. Таким чином, на рубежі жовтня – листопада 1917 року в Одесі було встановлено українську владу, до чого приклав чималі організаційні зусилля Віктор Поплавко.
         Новий етап у розвитку української національної революції був започаткований проголошенням 7 листопада 1917 року ІІІ Універсалу Центральної Ради, за яким в межах 9 губерній утворювалася Українська Народна Республіка у складі Федеративної Демократичної Російської республіки. Прийняття ІІІ Універсалу відзначалося в Одесі спільним засіданням усіх соціалістичних груп міста за участю представників Військової ради, рад та інших військових організацій. Засідання визнало єдиною владою в Україні Центральну Раду з її виконавчим органом Генеральним Секретаріатом. А 22 листопада з приводу утворення УНР у місті відбувся черговий парад за участю українських військових частин. Приймали парад виконуючий обов’язки начальника Одеської військової округи генерал Г.Єлчанинов і полковник В. Поплавко.
           Серед нагальних питань, які слід було вирішувати полковнику В. Поплавку після пережитих випробувань, на першому місці виявилась постійно зростаюча й вкрай дошкульна більшовицька агітація в українському війську. Гайдамаки нерідко довіряли обіцянкам членів РСДРП(б) покращити їхнє життя шляхом припинення військових дій та передачі в селянську власність землі. Такі заклики об’єктивно послаблювали бойовий дух гайдамаків, створювали сприятливе підгрунтя для переходу влади в руки більшовиків.
          За безпосереднього сприяння В. Поплавка тривав процес українізації військових підрозділів міста. На загальних зборах юнкерів і офіцерів першої одеської школи прапорщиків одноголосно вирішили вважати школу українізованою та звернутися з клопотанням до військового комісара Одеського військовоеп округу полковника В. Поплавка про затвердження цієї постанови генеральним секретарем військових справ. Була українізована також авіаційна школа, заснована Анатрою. При школі сформувалося два українські авіаційні загони. Всім, хто не бажав служити Українській Народній Республіці, було запропоновано перевестися до інших частин. Українізацію війська продовжило Одеське військове училище, загальне зібрання солдатів, юнкерів і офіцерівякого 27 листопада постановило визнати такий крок необхідним, а владу Центральної Ради як вищого урядового органу на Україні для себе обов’язковою. За українізацію штабу Одеського військового округу виступило 80 членів штабу, що становило більшість від загальної чисельності.
          Події наприкінці листопада показали хибність переконань В. Поплавка в неспроможності більшовиків продемонструвати свою силу. Представники української військової влади на фоні вмілої агітації РСДРП(б), яка приховувала справжні цілі, щиро вважали більшовиків кращими представниками російської демократії, тому не вірили в можливість їхнього виступу проти УНР. Результатом триденних боїв з червоною гвардією стала перемога українських сил, які виявилися більш організованими та сильнішими. Тому сторони були змушені дійти згоди щодо створення єдиного органу влади з представників рад робітничих та солдатських депутатів, що поступово ставали пробільшовицькими, і українських організацій.
           В. Поплавко, вже традиційно, виявився одним з ініціаторів врегулювання протиріч мирним шляхом, чим викликав шквал критики щодо своєї позиції з боку самостійників і розуміння з боку представників цивільної української влади на чолі з В. Чехівським.
         У січні 1918 року В. Поплавко видає наказ про підпорядкування більшості військових частин, які знаходились у місті, українській владі. Повинна була відбутися передача військового і господарського майна частин, які розформовуються, українським. Але рада робітничих депутатів, яка перебувала тоді під впливом РСДРП(б), взяла під свою охорону майно, у першу чергу зброю, готуючись до повстання. Так, вони захопили у гайдамаків два вагони з гвинтівками, кулеметами й патронами, якими озброїли Червону гвардію. На середину січня 1918 року, у результаті цілеспрямованої підготовки, Військово-Революційний комітет, який готував повстання, закумулював понад 5 тисяч гвинтівок, значну кількість стрілецьких і артилерійських набоїв. Мали в розпорядженні бронепоїзд «Заамурець». До того ж, у першій декаді січня 1918 року став стрімко розвалюватися Румунський фронт і потік збільшовизованих військ через Одесу направлявся до Росії. ВРК мав намір скористатися цією сприятливою ситуацією щоб скинути владу Центральної Ради в місті.
         На початку січня 1918 року Військово-Революційний комітет вже впритул взявся за захоплення влади. Було підготовлено ретельний план збройного повстання, визначено основні пункти, які мають бути захоплені пробільшовицьки налаштованими озброєними загонами. Натомість українські війська, розагітовані більшовиками, помітно танули. 
Саме за таких обставин залишив місто військовий комісар Центральної Ради В. Поплавко, якого призначили військовим консультантом української мирної делегації у Бресті-Литовському. Навесні 1918 року — головноуповноважений міністерства продовольчих справ УНР, головний інспектор Державного хлібного бюро. У 1919 році — представник Директорії УНР на переговорах з Антантою. З грудня того ж року Вікторо Родіонович працював у міністерстві продовольчих справ УНР, разом із українською армією емігрував за кордон, де перебував до 1928 р.
         У 1928 році повернувся до Радянської Росії. Жив у Москві, працював у підприємстві «Сільгосптехніка». У 1931 році проходив у справі Українського Національного центру. 27 жовтня 1937 року був заарештований по звинувачению в причетноств до контрреволюційної терористичної організації, а 20 січня 1938 року — разстріляний за вироком Вищої Колегії Верховного Суду СРСР. В грудні 1957 року реабілітований.

28.	Романченко Іван Савич — український філолог, член Української Центральної Ради
        Народився 16 березня 1894 року в Єлисаветграді (тепер Кропивницький) в бідній українській родині. Через матеріальну скруту з 10 років маленький Іван мусів наймитувати. Однак залізничник-батько, доклавши чималих зусиль, таки допоміг синові здобути освіту.
         У 1913 році закінчив Єлисаветградське шестикласне міське училище, а в 1915 дворічні педагогічні курси при ньому, отримавши звання народного вчителя. Однак учителювати не довелося, бо був призваний до царської армії, служив у полку, який дислокувався у Кишиневі. За пропаганду «малоросійського сепаратизму» був засуджений до восьми років тюремного ув'язнення. Але обставини склалися так, що Івана Савича випустили з тюрми і відрядили в Одесу для поповнення фронтової частини. В Одесі його застала революція, де він як голова полкового комітету обирається у виконавчий комітет першої Одеської обласної Ради народних депутатів. 1917 року обирався членом Української Центральної Ради від Одеси. Під час Першої світової війни кілька разів був пораненим і лікувався у військових шпиталях.
         Як очевидець буремних подій часів Української Народної Республіки, у середині 20-х рр. почав пропагувати ідею автономності України. За це був переслідуваний органами ДПУ. Завдяки втручанню Олександра Богомольця арешту вдалося уникнути. Закінчивши у 1928 році мовно-літературний факультет Одеського інституту народної освіти, Іван Романченко вирішує працювати на освітній ниві. Викладав в Одеському інституті і в школі. У 1930 році вступає на навчання до аспірантури, яку успішно завершує в 1935 році, захистивши дисертацію на тему «Пантелеймон Куліш — бібліограф і критик Миколи Гоголя». Із здобуттям ступеня кандидата філологічних наук Іван Романченко працює доцентом Одеського інституту народної освіти. Приятелює з національно свідомою інтеліґенцією: професором філології Володимиром Лазурським, випускником мовно-літературного факультету Степаном Кожум'якою, родиною академіка О. Богомольця.
         Публікується в газеті «Чорноморська комуна», в додатках до неї «Шквал», «Молода гвардія», в «Літературній газеті», в «Зорі» та ін. Вступає в Спілку письменників. Розпочав співробітничати з журналом «Металеві дні».
           У 1935–1939 роках Іван Романченко працює у Всесоюзній бібліотеці в Москві, в Інституті світової літератури; керує літературним об'єднанням при Всесоюзній бібліотеці та робітничим літературним гуртком заводу. Тоді ж видав свою творчу збірку «Перший рейс». У 1939–1941 рр. бере активну участь у складанні першої наукової бібліографії Тараса Шевченка, бібліографії до «Слова о полку Ігоревім», публікує низку цікавих і актуальних праць про Т. Шевченка і М. Горького, зокрема про нові автографи Великого Кобзаря та листування Горького з М. Коцюбинським.
           У 1941–1944 роках брав участь у Другій світовій війні на боці СРСР. Був розвідником групи генерала П.П. Тимофєєва. По війні І. С. Романченко переїздить із родиною до Львова. Намагається влаштуватися на роботу до Львівського університету, однак потрапляє у поле зору НКВС. Тривалі допити, котрі стосувалися перебування на окупованій німцями території; зв'язків із родинами Лазурських, Богомольців в Одесі, товаришування зі Степаном Кожум'якою та ін., наводять Романченка на думку емігрувати на Захід. Однак виїхати за кордон відмовили. Близько року І. Романченко перебуває з дружиною на квартирі українського вченого-літературознавця С. В. Щурата. Живе з випадкових заробітків.
         У 1946 році Івану Романченку вдалося влаштуватися на роботу у Львівський держуніверситет. Викладаючи на кафедрі української літератури, встановлює співпрацю з відділом літератури Інституту суспільних наук УРСР, займається дослідницькою роботою в царині літературознавства. Результати наукових досліджень публікує з в республіканській і обласній періодиці. Лише в газеті «Вільна Україна» він опублікував понад 70 статей із літературознавства. Особливо близькою для Івана Романченка стає тема класиків української літератури. Його виступи про Тараса Шевченка, Івана Франка, Лесю Українку, Нечуя-Левицького, Панаса Мирного привертають увагу молоді, студентів, усієї громадськості.
         У 1948 році, із черговою хвилею ідеологічного наступу, виходом розгромної статті в газеті «Вільна Україна» Дмитрука і Пархоменка «Справжнє обличчя „літературознавця“ І. С. Романченка», Іван Савич був звільнений з викладацької роботи. Як зазначалося в звіті МДБ, І. С. Романченко, який «перебував в минулому на окупованій території, проводить антирадянську діяльність і допускає у лекціях прояви буржуазного націоналізму».
         У 1948–1950 рр. працював доцентом кафедри мови і літератури Українського поліграфічного інституту ім. Івана Федорова. Після цього деякий час працював на посаді доцента кафедри української літератури Кременецького педагпгічного інституту на Тернопільщині. Згодом — в Інституті суспільних наук АН УРСР у Львові. Його лекції проходили ідеологічну перевірку в Міністерстві освіти УРСР.
          Незважаючи на політичні переслідування, Іван Романченко поглиблено вивчає творчість Михайла Драгоманова. Багаторічне дослідження маловідомого спадку українського митця розкрили читачам не лише літературні, а й не менш важливі історикософічні здобутки Драгоманова. Стрижнем його діяльності виступає ідея суспільного поступу, змістом — збагачення духовної культури, зміцнення соціальної справедливості. Опублікувавши 50 наукових розвідок про М. П. Драгоманова, Іван Романченко здобуває славу великого драгоманознавця України.
         Результати його наукових пошуків побачили світ у багатьох академічних виданнях. Зокрема, «Радянське літературознавство», «Український історичний журнал», «Народна творчість та етнографія» та ін. Авторські роботи в царині драгоманознавства, друкуються також у Болгарії, Польщі, прогресивних виданнях США і Канади. Шість книжок, 50 статей-досліджень і безліч газетних виступів свідчать про хист І. С. Романченка поєднувати педагогічну діяльність із науково-дослідницькою роботою. Помер Іван Романченко 3 квітня 1977 року. Похований на Личаківському цвинтарі у Львові.

29.	  Романченко Іван Степанович — громадсько-політичний діяч
         Народився в 1891 році в  Глухові, Чернігівська губернія (тепер Сумська область). Батько помер в 1915 році. Мати — Неоніла, брат Костянтин, сестра Наталка. Освіту здобув у Київському музичному училищі. До переїзду у Катеринослав  мешкав у Києві, де і був заарештований. Але під час організованої в 1911 втечі ув’язнених з Лук’янівської в'язниці Романченку пощастило втекти, після чого він приїхав до Катеринослава і облаштувався тут на нелегальному становищі під прізвищем Заболоцького Яна Степановича. Так це чи ні, але більше відомий був інший його псевдонім — Бохонко Іван Федорович, під яким «пасла» його і жандармерія.
         Перед революцією Романченко працював секретарем лікарняної каси заводу «Шодуар» у селищі Амур, наймаючи житло по вулиці Михайлівській, 34 (будинок зберігся). За цією адресою заарештований в ніч на 27 листопада 1915. А через кілька днів, 1 грудня, на нього складено жандармську картку як на ув’язненого члена УСДРП (перед тим жандарми присвоїли йому «кличку наружного наблюдения» — «Лодочный»).
           Зі складеного опису дізнаємося, що зріст Романченка становив 1 м 82 см. Борода і вуса — русяві, чоло — високе, очі — каштанові. Збереглося й фото — інтелігентне обличчя молодої людини, вуса й борідка плеханівського типу, кашне, кепі... Як один з провідників місцевої організації УСДРП, Романченко у 1916 в числі інших був засуджений на каторжну тюрму, з якої його звільнила наступного року Лютнева революція. Іван Романченко був другою, після Ф. Дубового, яскравою фігурою серед членів місцевої української соціал-демократії.Як член Центрального Комітету партії, він майже постійно перебував у подорожах по Україні. В Катеринославі показувався лише зрідка».
           Мабуть, під час однієї з таких подорожей Іван Романченко на півроку затримався в Одесі. У  такий спосіб з самого початку революційних змін 1917 року І. Романченко з головою поринув в одеські громадсько-політичні справи, будучи поряд з Володимиром Чехівським, Костянтином Сіренком, Леонтієм Бурдиним і Зиновієм Висоцьким одним з лідерів місцевого комітету Української соціал-демократичної робітничої партії, виконуючи разом з Висоцьким обов’язки писаря.
          Його діяльність  була тісно пов’язана з Одеською радою робітничих депутатів та представників армії й флоту, оскільки він був не тільки соціал-демократом, а ще й поручником російського війська. Від місцевої ради робітничих депутатів його обирають делегатом на Всеукраїнський національний конгрес, який працював 6-8 квітня, й де став членом другого складу Центральної Ради від Одеси. А 8 серпня І. Романченко затверджується до третього складу українського передпарламенту.
           У самій Одеській раді робітничих депутатів частина членів до літа 1917 року зорганізувалася в «Українську фракцію», до якої теж увійшов Іван Романченко. Він не оминав увагою й вирішення назрілих аграрних проблем, задля чого взяв участь у роботі селянського з’їзду, який проходив 23 квітня в Херсоні,  а також на червневому Катеринославському губернському селянському з’їзді.
          На сесійних засіданнях Центральної Ради Іван Степанович не виявляв особливої активності. Стенограма засвідчила, що І. Романченко й надалі основну увагу зосереджував на ниві роботи в раді робітничих депутатів, позаяк з 3 по 24 червня перебував у Петрограді на Всеросійському з’їзді рад робітничих і солдатських депутатів. Він ще з 17-ма учасниками заходу теж, як і в Одесі, створив «Українську фракцію», яка з самого початку висловила недовіру Тимчасовому уряду Росії через його не виважену політику в питанні домагання українського народу відновлення автономних прав. І. Романченко, звітуючи про перебування в столиці Росії, звернув увагу присутніх ще на декілька ключових моментів. Він висловився про негативне ставлення до «Української фракції» з боку російської революційної демократії, а також, як вороже сприйняла значна частина делегатів з’їзду проголошення Центральною Радою І Універсалу. Натомість недвозначно наголосив на підтримці цього акту українськими делегатами, які перебували у Петрограді. Панас Феденко згадував, як у травні 1917 під час 1-го з’їзду Рад Романченко мав у Петербурзі розмову з Леніним. Він нагадав більшовицькому провідникові і про катеринославський договір обох організацій від 1915 року. Ленін сказав, що він уважає за «шкідливе» творення робітничих партій за національним принципом. Романченко гаряче обстоював незалежність УСДРП. На другий день Іван Степанович почув переказані від одного свого знайомого більшовика слова Леніна: «Цьому українцеві — не вірте...»
         Достеменно не відомо, чи повернувся в останні дні роботи з’їзду Іван Романченко до Петрограда, але ми точно знаємо, що вже 28 червня – 1 липня він був учасником іншого велелюдного заходу, що проходив в Одесі – І-го Херсонського губернського українського національного з’їзду. На першому засіданні його обрали до президії як делегата від Одеського повіту, що в подальшому визначило необхідність проявляти зацікавленість в обговоренні насущних проблем переважно селянського буття. А на 2-му вечірньому засіданні він від імені Одеської ради робітничих депутатів і «Української фракції» Всеросійського з’їзду рад робітничих і солдатських депутатів, вітав делегатів від повітів Херсонщини, запевняючи, що Одеська рада вірить у тісніші відносини між українською та російською демократіями. А це, у свою чергу, зміцнить здобуту волю. Врешті-решт на          5-му вечірньому засіданні 30 червня І. Романченку передали право виступити в ролі головуючого фактично тоді, коли приймали частину прикінцевих резолюцій щодо школи, духовенства, військовополонених. Як головуючий він під оплески присутніх і вигуки «Слава вільній Польщі» запропонував оголосити вітальне слово польському народу.
         На осінь 1917 року припали останні дні проживання І. Романченка в Одесі. У жовтні він, можливо, остаточно перебрався на помешкання до Катеринослава, адже з 8-го по 10-е жовтня тут проходив губернський селянський з’їзд, на якому, як повідомляла газета «Народна воля», делегати від волостей разом з представниками УСДРП і УПСР, а також Селянської спілки складали списки делегатів на вибори до Всеросійських Установчих зборів. І тут під № 2 від окресленого блоку значився «Романченко Іван Степанович (укр.с-д), родом із Чернігівщини, робітник, голова краєвої організації укрс.-д. і інструктор Центральної Ради на Катеринославщині».
          Однак прізвище І. Романченка можна побачити і в одеському списку №8 (18 осіб) до Всеросійських Установчих зборів, складений УСДРП та соціал-демократичною фракцією Одеської української військової ради і Румчероду на жовтень1917 р. На відміну від катеринославського варіанту, в Одеському він отримав третє місце з дописом – член Всеукраїнської ради робітничих депутатів, Румчероду, Української Центральної Ради (саме у такому порядку) і зазначенням про селянське походження, пропустивши попереду тільки Володимира Чехівського й Симона Петлюру.
          Після 1917 Романченко — голова краєвої організації УСДРП, інструктор Центральної Ради на Катеринославщині, міський голова Голова Амур-Нижньодніпровської міської думи.  Романченка обирають делегатом VI з’їзду УСДРП, який проходив у січні 1919 в Києві. За спогадами Ісаака Мазепи, Романченко (разом з іншими катеринославцями) займав непримиренну позицію і не йшов на компроміс з більшовиками. Романченко на з’їзді заявив:
— Хіба се якийсь здоровий розум у тому, щоб ми самі добровільно віддалися на волю й ласку російських більшовиків, що сунуть сюди збройною силою? Ні, ми мусимо протиставити кулі — кулю. А багнетові — багнет. Вони йдуть на нас, а ми чому ні?
           Романченко увійшов до нового Центрального Комітету УСДРП. 16 січня того ж року в Києві в колишньому генерал-губернаторському палаці відбулася державна нарада за участю представників українських політичних партій і січових стрільців. Представники українських соціал-демократів Микола Порш та Романченко висловилися як проти встановлення в Україні військової диктатури, так і диктатури пролетаріату. Романченко разом з І. Мазепою були учасниками наради з представниками корпусу січових стрільців 21 лютого 1919 у Козятині. 8 березня того ж року разом з іншими провідниками партії він протягом години зустрічався у Жмеринці з головою Директорії Симоном Петлюрою.
          У Кам’янці-Подільському, де Романченко опиняється разом з Мазепою та іншими політичними однодумцями, він входить до Комітету Охорони Республіки, створеного з метою підтримання порядку в місті, на яке наступали більшовики, та для продовження переговорів з Директорією. Згодом разом з П. Феденком виїхали для участі у конференції Галицької соціал-демократичної партії у Станіславі. Проте до Станіслава вони не доїхали. В Гусятині, з наказу уряду Остапенка їх було заарештовано, як членів Комітету Охорони Республіки і під військовою охороною відправлено до Рівного. Вже в Здолбунові їх негайно звільнено з-під арешту. Одночасно Петлюра відкликав до себе Романченка і в розмові з ним заявив: «Утворення соціалістичного уряду — завдання моменту. Я буду воювати, а ви, партії, управляйте». Так під впливом нових обставин Петлюра, хоч і з запізненням, але змінив свій погляд на ситуацію. Романченко був учасником ще низки нарад у Петлюри, як один з чільних діячів УСДРП, виступав завше різко, принципово.
         У травні 1919 Петлюра призначив на посаду головного державного інспектора В. Кедровського, а його помічником Романченка. Коли у червні 1919 відбувся відомий виступ Петра Болбочана, Кедровський і Романченко були делеговані до Проскурова з наказом арештувати Болбочана. А після винесення смертного вироку Болбочанові Петлюра, як відомо, ухилився від свого права на помилування.
          З одного боку він заявляв представникам військової інспектури, зокрема, Романченку, що своїми руками він судового вироку Болбочану не підпише. Бо не хоче, «щоб українська кров була на його руках», а з другого боку не скористався своїм правом і не виніс на розгляд Директорії прохання Петра Болбочана про помилування.
         Восени 1920 року, коли між Польщею і РРФСР було укладено перемир’я, І. Романченко на короткий час повернувся до України, щоб долучитися до партійно-організаційної роботи й підготовки підґрунтя для виступу проти більшовицького режиму. Але вже в листопаді 1920 року він перебрався до Львова, де мешкав до літа 1921 року, будучи задіяним у справі формування єдиного центру управління повстаннями в УСРР.
          В 1923 році Іван Романченко (псевдо Караван ) переїхав до Ужгорода, де працював в Руському театрі — актором,  адміністратором та диригентом оркестру. Пізніше Ппкинув театр і в 1926 році зорганізував оркестри в Перечині, Дубриничах, Великому Бичкові і ін.. Загинув він в еміграції під час Другої світової війни, точної дати і місця наразі не відомо.

30.	 Ружицький Євген Іоникійович —  військовий священник, сотник Армії УНР
         Народився 24 грудня 1895 року в селі Воютин, Луцького повіту Волинської губернії (тепер Луцького району на Волині) в родині Іоникія Євдокимовича та Анастасії Іванівни 9в дівоцтві Клименко). Зродом сім’я переїхала на на Вінничину в село Лядківці Брацлавського повіту (тепер Тростянецький   район).  З   1906   по 1914 роки навчався в 1-й Рішельєвській Одеській гімназії. Того ж року вступив на юридичний факультет університету Святого Володимира в Києві, де провчився 3 курси (1914-1917). Впродовж 1917-1918 років проходив пастирські курси єпископа Дионисія в Кам’янці –Подільському. 
          Далі до 1920 року перебував в дієвій Армії УНР. Разом з нею відступив до Польщі, де опинився в таборі для інтернованих міста Каліш. В таборі подружився з Євгеном Маланюком, який «врятував його від рабства». Ружицький підписав угоду з якимсь польським дідичем, що той дасть Ружицькому гроші на чотири роки,щоб закінчити медицину, а опісля Ружицький буде 8 років працювати на дідича. Та це вийняток, що тільки ілюструє, як тяжко – неможливо було прос тою дорогою дістатися на високу школу у Польщі .
           В 1920 році висвячений єпископом Дионисієм у сан священника в місті Кременці (тепер Тернопільська область). 1 червня 1923 року Вербівське Свято-Троїцьке братство  видало отцю Євгенові Ружицькому грамоту, в якій зазначалося, що він заклав у селі Вербі українську початкову школу, а при братстві – читальню. У цих закладах отець Євген «завше  детально обмальовував слухачам життя українського народу, його постійну зневагу ріжними ворогами». Також в грамоті підкреслювалося, що о. Євген «мав величезний вплив на серця своїх парафіян», які за його подвижницьку роботу висловлюють йому «сердечну подяку». 
          В 1923-24 роках навчався на економіко - кооперативному відділенні Української господарської академії  в Подєбрадах. З літа 1924 року провадив місіонерську роботу в селі Великі Бичкові Підкарпатської Русі (тепер Рахівський район Закарпатської області). До 1939 року був православним окружним місіонером Прикарпатської Русі. Подальша доля невідома

31.	Саксаганський  Панас Карпович (справжнє прізвище Тобілевич) — визначний український актор і режисер
          Народився 15 травня 1859 року в селі Кам'яно-Костувате Бобринецького повіту Херсонської губернії (тепер Братський район Миколаївської області в родині міщанина Карпа Адамовича Тобілевича та його дружини Євдокії Зіновіївни (у дівоцтві Садовської). Батько Карпо Адамович Тобілевич належав до безправної шляхти і «мов той Боруля, тільки й марив про дворянство, але так і помер, не маючи жодного документу». 
          Батько народився і виріс в містечку Турія на Київщині. Коли помер дід Адам, Карпо Тобілевич, як старший син, «довів до розуму братів і сестер». Мати була з козацького роду з містечка Саксагань на Катеринославщині. Вона була «жінка огрядна, високого зросту і мала мов маків цвіт обличчя.  А як співала вона своїм ліричним голосом, що мов зцілющою водою лився в душу».
          Панас був наймолодшою дитиною в цій славній родині, він мав четверо братів і одну сестру: найстарший Іван (Карпенко-Карий, Михайло та Петро – померли до 1917 року), Микола (Садовський) і Маруся (Садовська-Барліотті, відома актриса).  Своє дитинство хлопчик провів в селі Шмитівка біля Новомиргорода на річці Висі. Тут його ще до школи навчила читати рідна мати, а згодом Панас розпочав навчання у повітовй школі в містечку Бобринець. Батько мав тут власний будинок, в якому жили старші брати, коли теж навчалися в школі, а на той час Панас жив з братом Миколою. Вони з братом часто ходили до Марка Лукича Кропивницького, який вчив їх пісень. Невдовзі Панас з Миколою перебралися до Єлисаветграду (Єлизавету) і продовжили навчання в місцевій повітовій школі. Родина найняла будинок в місті, де всім керувала мати, а батько продовжував служити управителем у Шмитівці.
        Старші брати Іван, Михайло і Петро вже служили «по гражданській», Маруся вчилася в жіночій гімназії. До них часто приїздив і довгенько проживав М.Л. Кропивницький. Він улаштував музичне тріо: Марко Лукич і брат Іван грали на скрипках, а Михайло – на віолончелі. Наприкінці 1860-х років брат Іван був переведений до губернського архіву в Херсон, він узяв з собою Миколу і влаштував його там в гімназію. А Марко Лукич згодом переїхав до Галичини, де вступив до української трупи.
        У Херсоні Іван захворів, і його повернули додому на одужання. Тут він заснував аматорський сценічний гурток і у «Громадському зібранні» влаштував вистави під власним режисерством. В той самий час в місті відкрили земську вищу реальну школу, до якої були переведені Микола і Панас Тобілевичі.  Багато вчителів реальної школи брали участь у виставах. Після повернення Марка Кропивницького з Галичини його запросив до гуртка брат Іван. Малий Панас разом з Миколою теж не вилазили з клубу, готували Марку Лукичу малювати декорації, варили клей тощо. Хлопці не пропускали жодної вистави.
           Мати ховала їхнє взуття, але вони одягали на ноги якісь шкарбани і йшли до клубу, ховаючись десь за лаштунками. Вчився Панас у школі погано, брав здебільшого пам’яттю,  сидів за однією партою з Євгеном Чикаленком. У тому самому класі вчився Олександр Тарковський — батько поета Арсенія Тарковського і дід кінорежисера Андрія Тарковського.[
          Кожної суботи у Тобілевичів збиралися гості й співали гуртом українських пісень. Коли Панас з Миколою навчались у старших класах, вони отримали дозвіл виступати у аматорських виставах — спочатку в епізодах, а потім у відповідальніших ролях. 
         26 січня 1876 року брат Микола поступив до війська, розпочав військову сужбу в Кишиневі в Житомирському піхотному полку, а в квітні розпочалась війна з Туреччиною, Микола з полком виступили в похід. Більше всіх за сина переживала мати, вона зблідла, часто молилась і раділа, коли надходив лист від Миеколи. Навесні Панас закінчив училище й поїхав в село до батька, захопивши з собою торбу книг. Та не тільки читанням займався юнак, зібрав колекцію метеликів і жуків, вечорами слухав пісні та розмови робітників, які  відпочивали після тяжкої праці в полі. Повернувшись додому, дізнався, що вистави українською мовою заборонили. 
          28 грудня 1877 року російські війська взяли Шипку, в цій битві брав участь Житомирський полк, в якому служив брат Микола. Повідомлялося про великі втрати, а від Миколи жодної звістки, то ж мати злягла, батько приїздив і ходив по дому мов непритомний. Він був переконаний, що Миколу вбито…
         Наймолодший брат горів помстою і в 1878 році без батьківської згоди вступає на військову службу в 58 запасний батальйон, а через два місяці їде до Одеси поступати до Одеського юнкерського піхотного училища. Охочих вступти було більше двох тисяч, а приймали тільки чотириста. До іспитів було два тижні, поступаючі жили в Сабанських казармах, кормили хлопців простою солдатською їжею, яка дуже швидко ставала поперек горла. Панас разом з трьома новими друзями ходили в порт розвантажувати кораблі. За ніч заробляли до трьох карбованців. Попри все, іспити складені добре й незабаром потяглися юнкерські будні –  муштра, лекції і, так звана, «словесність». Та через пів року Панасу стало нудно, бо він перечитав всі книги з бібліотеки училища. Серед викладачів у своїх спогадах Панас Карпович теплим словом згадує цікаві лекції викладача історії Леоніда Смоленського, в яких було багато нового, цікавого й оригінального. В березні 1879 року відбулась надзвичайно радісна подія, на лекцію з адміністрації увійшло п’ять молодих офіцерів, серед яких був брат Микола. 
           Після війни він навчався в Київському юнкерському училищі, а після закінчення училища направили до Одеського училища здавати іспити на вищий чин. Панас  познайомився з офіцерами – друзями брата й вони переодягали юнкера в офіцерську форму й ходили по театрах та ресторанах.
          Влітку складено випускні іспити і прапорщик П. Тобілевич прибув до Миколаєва для проходження подальшої служби в 58-му Пражському піхотному полку. Майже чотири роки довелося тягти лямку військової служби, яка не відрізнялася великою різноманітністю. Тут він познайомився з полковником М.Ю. Ашшенбреннером, який був військовим керівником в таємній організації «Земля і воля» і отримав за це 20 років в’язниці. Влітку 1882 року в Миколаєві гастролювала трупа Чернишова й Панас Тобілевич взяв участь в українських виставах трупи.
          В червні 1883 року  Пражський полк був направлений на військові маневри під Одесу. Прибувши до міста, поручник Тобілевич на афіші прочитав, що в Одесі гастролює трупа М. Старицького на   чолі з М.Л. Кропивницьким, серед артистів трупи були брат Микола Садовський. Дізнавшись адресу брата, помчав до нього, а ввечері прийшов разом з ним до театру, де повинна йти п’єса «Поки сонце зійде - роса очі виїсть». До початку ще було півтори години, в фойє брати зустріли Михайла Лукича Старицького, який привітно позоровався з Панасом та Миколою і запропонував молодщому брату виступити в ролі приятеля Гордія.
           Марко Лукич після вистави залишилися задоволений, а обидва брати разом з дружиною Миколи Марією Заньковецькою пішли вечеряти. Коли поверталися додому, то Марія Костівна почала по дитячому жалітися, що Маня не хоче йти, у неї нозі болять. Молодий офіцер підхопив невістку на руки й поніс додому. Брат Микола йшов позаду й одночасно і лаявся, і сміявся. Городові що трапилися на дорозі, побачивши офіцера з панею на руках, зупинялися здивовані і брали під «козирок», а Марія Костівна заливалася від сміху.
           Через деякий час М.П. Старицький запропонував Панасові Карповичу вступити до його театру з платою, що втричі перевищувала офіцкрську платню. Повернувщись в полк, поручник Тобілевич подав рапорт на звільнення і наприкінці серпня був  звільнений в запас. 
 Довелося знову повертатися до Миколаєва, де на той час гастролювала на сцені Миколаївського театру трупа під керівництвом М. Кропивницького та М. Старицького, виконавши роль Возного в «Наталці Полтавці». З 1885 року — у трупі М. Кропивницького, з 1888 р. — у М. Садовського. У 1890 році організував разом зі старшим братом Іваном власне товариство українських акторів на паях, де працював як директор та режисер.
           Товариство українських акторів поставило собі за мету створити реалістично-побутовий театр, відійшовши від романтично-побутового з його мелодраматизмом та етнографізмом. На перший план вистави поставлено людину – актора. Барвистість оформлення сцени й костюмів, з піснею й танцями відійшла на другий план. У репертуарі Товариства з’являлися нові драми І. Карпенка-Карого. Саме в Товаристві П. Саксаганський проявив себе як режисер. Тільки протягом першого року він здійснив постановку двадцяти двох вистав. Разом з братом вони постійно боролися за право українців мати свій національний, демократичний театр. Коли 1897 р. в Москві проходив Перший всеросійський з’їзд театральних діячів, брати Тобілевичі подали на нього доповідну записку про стан театральної справи в Україні, яку й зачитав Панас Карпович. В 1907 р. помер Іван Тобілевич і Товариство припинило свою діяльність. Але праця Товариства дала добрі наслідки і вперше в українській історії театру довела плідність сумлінної праці актора, драматурга й режисера. У 1912 р. П. Саксаганський і М. Заньковецька вирішили заснувати в Україні художній театр. Але цим намірам не судилося збутися.
           У серпні 1918 року Гетьман Павло Скоропадський затвердив закон «Про заснування в місті Києві Державного народного театру (в Троїцькому Народному Домі)». Театр фінансувався з держбюджету і користувався правом безмитного одержання всіх необхідних закордонних матеріалів, приладів, знарядь. До трупи театру, очолюваного корифеєм української сцени Панасом Карповичем Саксаганським, увійшли відомі українські театральні діячі — Л.П. Ліницька, Ф.В. Левицький, І.Е. Замичковський, Г.П. Затиркевич-Карпинська, О.І. Корольчук, С.Ф. Паньківський, Р.Л. Чичорський, О.Л. Жулинський та інші. Художник — С. Худяков. В цей час з’являється його перша режисерська праця з світової класики „Розбійники” Ф. Шіллера, де він грав роль Франца Моора, 1919 року — друга солідна режисерська праця «Урієль Акоста» — К. Гуцкова.
          Діяльність театру припинилася навесні 1922 року. Коли у 1922 році театр припинив своє існування, Саксаганський заснував новий театр – імені Марії Заньковецької. Початок 20-х рр. минкльго століття — сумні роки в біографії Панаса Саксаганського. «Пляма» творця «буржуазно - націоналістичного» театру тяжить над ним і як велику «ласку» йому дозволяють тільки періодично виступати, але кожен виступ викликає нечувані овації. Це єдине, що підтримує його тяжкий моральний стан, а матеріально – ледве зводячи кінці з кінцями, він вимушений йти пиляти дрова по червоноармійських казармах. Періодичні вистави продовжувалися до 1930 р. У 1932 р. Саксаганський грає роль Возного в «Наталці Полтавці» на святкуванні 50-річного ювілею існування українського професійного театру.
Останній раз Саксаганський виступає у театрі 12 травня 1935 р., коли в офіційно-урочистій обстановці відзначалось 75-ліття його життя й 50-ліття сценічної діяльності. Протягом свого творчого життя Панас Саксаганський зіграв понад сто ролей як комедійного, так і драматичного репертуару, не рахуючи ролей епізодичних, котрих він, як справді великий актор, ніколи не цурався. Панасу Саксаганському у 1925 році присвоєно звання народного артиста УРСР, у 1936 – Народного артиста СРСР, в 1935 році нагороджений орденом Трудового Червоного прапора. Помер Панас Карпович Саксаганський 17 вересня 1940 р. у Києві на 81 році життя, похований на Новобайковому кладовищі.

32.	Слабченко Михайло Єлисеєвич - український історик, академік ВУАН
         Народився 9 липня 1882 р. в передмісті Одеси на Нерубайських хуторах в селянській родині. Його батьки - Єлисей Іванович та Катерина Максимівна працювали в каменоломнях. Робота була тяжкою, а заробітна плата мізерною. М. Слабченко згадував про свої дитячі роки так: «Родина була велика, злидні були ще більші». Першу освіту Михайло дістав від батька та в початковій школі, потім в духовній семінарії. Ось що він сам згадував: «… Вчили мене спочатку дома, потім в початковій школі, де не проходило дня, щоб вчитель та вчителька не назвали б учеників «глупыми хохлятами», «тупыми и ленивыми хохлами», «хохлацкими мазницами». Це він запам’ятає на все життя, й ніколи з його боку не буде пощади тим, хто у будь-який спосіб принижуватиме значення українського слова, культури, традицій.
        Під час навчання в семінарії Михайло почав організовувати гуртки, в яких порушувались питання українського національно-визвольного руху, закликав товаришів до непокори, до виступів проти влади. За це його було виключено із семінарії. Дізнавшись про виключення, батько вигнав М. Слабченка з дому. Для Михайла настали тяжкі часи, після тривалих митарств, дякуючи наполегливій самоосвіті, склав екстерном іспити на атестат зрілості в 3-й одеській гімназії і став студентом історико-філологічного факультету Новоросійського (Одеського) університету, з якого потім перейшов на юридичний факультет.
           Ще напередодні вступу до університету (вчитися він почав у 1903-му) Слабченко одружився, а в 1904 році у нього народився син Тарас, який за прикладом батька стане істориком. З першою дружиною Людмилою Іванівною він розлучився у 1926 році, а його другою дружиною стала його колишня студентка Інна П’ятницька.
            Брав активну участь в українському революційному рухові, як член студентських громад одеської «Просвіти» та спочатку в РУП, а згодом українській соціал-демократичній робітничій партії (УСДРП), яка, як йому здавалось повністю враховувала інтереси українського народу. В товаристві молодих студентів наполегливо працював, виступав з доповідями на вечорах «Просвіти». В 1908 р. М. Слабченко прочитав два реферати з української історії «Адміністративний лад на Україні XVII-XVIII ст.» та «Судовий лад на Україні в XVII-XVIII ст.». У «Просвіті» займався підготовкою шкільних програм та документів для відкриття української школи в Одесі. Набутий досвід у «Просвіті», допоміг йрму в часи розбудови Української держави при створені культурних установ в Одесі. Також Михайло Єлисейович сприяв Миколі Аркасу при створені «Просвіти» в Миколаєві. Читав лекції з історії українського козацтва для миколаївців.
           Ще в студентські роки проявив себе як вчений Свою першу наукову працю «Крестьянский вопрос в законодательной комиссии Екатерины ІІ»        М. Слабченко підготував у 1904/1905 н.р. і за це був нагороджений срібною медаллю. У 1908/1909 н.р. вийшла його наступна праця «Малорусский полк в административном отношении: Историко-юридический очерк», яка була відзначена золотою медаллю і відрядженням за кордон - у Францію. Важливим чинником розширення світогляду історика було навчання протягом 1911-1912 рр. у Парижі, де він побачив якісно вищий рівень правової культури.
В 1912 році повернувся до Одеси, М. Слабченка було відкликано з відрядження і призвано на військову службу. За роки Першої світової війни він пройшов шлях від прапорщика до капітана, мав досвід наступальних та позиційних боїв, був поранений та відзначений бойовими нагородами. У цей переламний рік М. Слабченко перебував далеко за межами Одеси – на Волині та Петрограді. Він взяв участь в українізації армійських частин, очолював полкову українську раду. Епохальний більшовицький переворот він зустрів у Петроградському театрі, переглядаючи виставу за участю Ф. Шаляпіна, а зранку пішов на заняття до Військово-юридичної академії. Єдиним свідченням зв’язку з Одесою є його стаття «На черзі», опублікована у червні 1917 р. на шпальтах одеської газети «Українське слово». Спираючись на свій фах правника та історика, автор закликав до вироблення нового українського законодавства на основі видатної пам’ятки українського права ХVIII ст. – «Прав, за якими судиться малоросійський народ». За свідченнями Михайла Слабченка, ще під час перебування на фронті він отримував запрошення від Центральної Ради на якісь високі посади у Генеральному секретаріаті, але відмовився, вважаючи її «організацією м’яких душ та сентиментів».
           Повернувшись із фронту, Михайло Єлисейович потрапив до епіцентру політичного і наукового життя.  У 1918 pоці він намагався створити в Одеському університеті кафедру української історі, ї використовуючи досвід, набутий в дореволюційних наукових товариствах (передусім в Одеському бібліографічному товаристві). Його колегами в цій справі були П. Клепатський, М. Гордієвський, а в 20 роки — В. Герасименко,                               К. Копержинський, А. Музичка та деякі інші українознавці-одесити. Буремні події громадянської війни не дали змоги довести цю справу до логічного завершення.
         Михайло Єлисеєвич належав до Українського громадського комітету (напевно, мова йде про Одеську українську міську раду, створену 14 березня1918 р.), на початку липня 1918 р. під час засідання ради саме йому було доручено зачитати протест проти делегування на Всеукраїнський церковний собор противників політичної та культурної емансипації українського народу.
В 1918 році працював приват-доцентом Українського університету в Києві й Кам'янці-Подільському, в 1919  році— доцентом Новоросійського університету, в 1920—1929 роках — професором Одеського інституту народної освіти та інших високих шкіл в Одесі. Тут вчений створив кабінет історії, семінар підвищеного типу з соціально-економічної історії України. Брав участь у створені Археологічного інституту в Одесі. За допомогою плідної праці вченого Одеса стала третім осередком дослідження історії України (після Києва та Харкова). М. Слабченко звертався до президента ВУАН з проханням створити філію Академії Наук, але спроба була невдалою. Тільки в 1926 р. з ініціативи і під керівництвом М. Слабченка було створено Одеське наукове товариство при Академії Наук, яке діяло як філія. До його складу входили дві секції: соціально-історична та історико-філологічна. Протягом 1927- 1930 рр. соціально-історична секція видала п’ять збірників наукових праць, чотири з них вийшли під редакцією М. Слабченка. Певна кількість публікацій була присвячена економічній історії України ХІХ -першої чверті ХХ ст..
         Наукова зацікавленість М. Слабченка охоплювала всю історію України - від давньослов’янських племен, до історії революційних рухів ХХ ст.. Ще до впровадження політики українізації М. Слабченко перший став викладати предмети виключно українською мовою, вводив українознавчі дисципліни, боровся за кожну статтю і книжку, надруковану в Одесі українською мовою. У спогадах учасника революційних подій І.Майстренка було відзначено, що вченого цікавило нове покоління українців, яке українізувало одеську пресу та одеське життя. Михайло Єлисейович як фахівець-україніст діяв в архівах, музеях, театрах, на кіностудіях, в наукових товариствах. В 1929 році обраний дійсним членом (академіком) Всеукраїнської Академії наук (ВУАН)
         Діяльність Слабченка була обірвана у січні 1930 року, коли його було заарештовано, засуджено на процесі «Спілки визволення України» 19 квітня 1930 року. До 1933 року знаходився в Ярославському політізоляторі, а потім був засланий на Соловки. Термін ув'язнення відбував в Саватіївському ізоляторі, який знаходився у скиті й церкві святого Саватія на Великому Соловецькому острові.
          По закінченню терміну ув'язнення з січня 1936 року працював бухгалтером тресту «Апатит» (Кіровськ Ленінградської області), проте незабаром переїхав у Первомайськ Одеської (нині Миколаївської області), де мешкав його син з невісткою і онуком. На початку жовтня 1937 року сина Тараса заарештовано і 28 жовтня того ж року розстріляно. Самого Михайла Слабченка ще на 10 років позбавили волі. У 1942 році з'явилась остання друкована праця вченого — невеличка замітка «Проложное сообщение о предлетописной Руси» («Исторический Журнал», 1942, ч. 7).
          В 1947 році повернувся до Первомайська, де проживала його колишня дружина. Там він влаштувався на роботу вчителем іноземної мови у загальноосвітні школи №1 та №3. У 1948-1949 рр. М.Слабченко працював інспектором міського відділу народної освіти, проживав за адресою: вулиця Металістів, 21. Скінчилося усе тим, що на загальноміській учительській конференції в серпні 1949 року секретар Первомайського міськкому КП(б)У І. І. Ємець  виступі назвав визначного історика «фашистом і політичним трупом». М. Слабченка пічля цього було звільнено з роботи і він залишився без засобів до існування. Останні роки провів у важких злиднях. Помер на вулиці, поблизу пішохідного переходу через залізничні колії станції Голта, 27 листопада 1952 року. Похований на старому кладовищі по вулиці Одеській в Первомайську, але точне місце знаходження могили невідоме.

33.	Славинський Максим Антонович — український громадсько-політичний діяч        
          Народився у селі Ставищі Таращанського повіту Київської губернії (тепер райцентр Київської області), в сім`ї дрібної шляхти. Член літературного гуртка «Плеяда» («Література», «Літературна громадка»). Разом із Лесею Українкою перекладав поезії Генріха Гейне («Книга пісень») під псевдонімом М. Стависький. Навчався в 2-й київській гімназії. Після закінчення юридичного в 1891 році та історико-філологічного в 1895 році факультету Київського університету жив у Катеринославі, де редагував газету «Придніпровський край». Брав участь у діяльності Української радикально-демократичної партії, заснованої Михайлом Драгомановим.
         В 1898 році переїхав до Петербурга, став співредактором газет «Северный курьер», «Свобода и право», «Свободная мысль», секретарем журналу «Вестник Европы». З початку 1904 року він в Одесі редагує «Южные записки» — орган всеросійського революційного об'єднання, відомого під назвою «Союз освобождения», однак у листопаді 1904 року, напередодні війни царської Росії з Японією, його  забрано до війська.
          З 1905 року як представник української громади у Петербурзі активно співпрацював з депутатами-українцями першої Державної Думи, у 1906 році він редактор друкованого органу Української парламентарної громади і першої Державної Думи — «Украинский вестник». 
         Узяв активну участь у підготовці до видання у 1911 році «Кобзаря» Т. Г. Шевченка російською мовою з нагоди 50-ліття від дня смерті поета. Ця книга містила переклади 195 поезій (із 218, виданих перед 1911 роком) Шевченка, із них 111 перекладено Максимом Антоновичем самостійно. Славинський написав передмову про російські видання творів Шевченка, великий біографічний нарис про життя і творчу діяльність поета «Тарас Шевченко. Биографический очерк», про його внесок до української та світової культури. Йому ж належить і загальна редакція «Кобзаря».
          У 1914—1916 видавець і технічний редактор першого довідника з українознавства «Украинский народ в его прошлом и настоящем», що вийшов у 2 томах у Петрограді. У березні 1917 року виступив співзасновником Української національної ради в Петрограді, член її виконавчого комітету. Представник Української Центральної Ради при Тимчасовому уряді. Обирався головою комісії з вироблення проекту перетворення Російської імперії у федерацію.
        У вересні 1917 року представляв Тимчасовий уряд на З'їзді народів Росії в Києві. У 1918 повернувся в Україну, Належав до Української партії соціалістів-федералістів. З травня 1918 — член ради Міністерства закордонних справ Української держави, тимчасовий представник Української держави на Дону. 24 жовтня — 14 листопада 1918 — міністр праці в другому уряді Ф. Лизогуба.
          У 1919 очолював дипломатичну місію УНР у Празі. Залишившись в еміграції в Чехословаччині, з 1923 читав лекції з історії західноєвропейської літератури в Українському педагогічному інституті імені Михайла Драгоманова, працював на посаді професора новітньої історії в Українській господарській академії в Подєбрадах. Продовжував партійну діяльність, співпрацював з  урядом УНР у екзилі.
         У кінці 1925 після конфлікту в середовищі соціалістів-федералістів втратив провідні позиції у партії. Займався перекладом класиків західноєвропейської літератури українською мовою й на ці кошти жив. У 1929 бере активну участь у написанні Збірника пам'яті Симона Петлюри, що надрукований у Празі в 1930 році накладом Міжорганізаційного комітету для вшанування памяти Симона Петлюри.
        У 1945 заарештований радянськими спецслужбами у Празі. Помер у Лук'янівській в'язниці в Києві 23 листопада 1945 року, не дочекавшись вироку трибуналу НКВД. У 1993 році «посмертно реабілітований».

34.	Стешко Федір Миколайович  − український військовий діяч та музикознавець      
        Народився 4 вересня 1877 р. в родині простого київського робітника, вчорашнього селянина, в селі Кам'янка  Городницького повіту Чернігівської губернії (тепер Ріпкинський район Чернігівської області). Музичну освіту розпочав у віці 7-ми років, навчаючись у зразковій церковно-парафіяльній школі при Київській духовній семінарії, де за добрий голос та слух малого Федора обрали до церковного хору. Восени 1888 р. вступив до Софіївської духовної школи, у котрій вже з першого року навчання почав співати в архієрейському хорі Михайлівського монастиря. Свої музичні знання Стешко поглиблював у Київській семінарії, до якої вступив 1892 р. Додатково навчався у приватній школі С.Блюменфельда, де на той час викладав і Микола Лисенко — його підпис стоїть на посвідченніі, яке Федір отримав після закінчення цих курсів. Одним з його товаришів під час навчання в музичному приваті був майбутній видатний хормейстер Олександр Кошиць. Після закінчення в 1898 р. семінарії Федір Миколайович був призначений вчителем церковно-парафіяльної школи в Таращі, де працював також диригентом соборного хору.
Після закінчення в 1898 р. семінарії Ф.Стешко був призначений вчителем церковно-парафіяльної школи в Таращі, де працював також диригентом соборного хору. Однак ця кар'єра не задовольняла юнака і наступного року він поступив до Київського юнкерського військового училища і після його закінчення в 1901 р.  підпоручником потрапив на службу на Далекий Схід. Під час навчання у військовому училищі, а також на службі Федір не поривав з музикою. Перебуваючи на Далекому Сході, він організував з вояків полковий хор, який виконував твори як церковної музики, так і світської.
         1908 року Ф.Стешко вступив до Олександрівської військово-юридичної академії в Санкт-Петербурзі. Перебуваючи протягом 3-х років у столиці, поглиблював свою музичну освіту, ретельно вивчаючи історію музики у професора консерваторії Л. Саккетті. Закінчивши в 1911 р. академію, переїхав до Одеси, де підготувався та в 1912 році успішно склав державні іспити при юридичному факультеті Новоросійського університету, після чого повернувся до свого полку на Далекий Схід. У середині 1914 р. Стешко був призначений на посаду помічника військового прокурора у Владивостоці. Перебуваючи протягом шести років у місті, брав активну участь у музичному житті, обирався членом ради місцевого відділення Імператорського Музичного Товариства.
         26 березня 1917 року  підполковник Ф.Стешко став одним з організаторів Владивостоцької Української Громади, був обраний головою музичної секції Громади та диригентом її хору. У травні організував концерт української народної пісні, що мав великий успіх серед місцевої публіки. В тому ж місяці  він був обраний головою Владивостоцької Громади. З цього часу й до свого від'їзду з Владивостока Федір Миколайович залишався активним учасником місцевого українського культурного життя, виступаючи як хормейстер і диригент на численних національних концертах та святах.
          Наприкінці 1917 р., в умовах революційного хаосу та анархії після більшовицького перевороту в Петрограді, Стешко демобілізувався з війська та присвятив себе музично-педагогічній діяльності в місті, працюючи вчителем співу у кількох середніх школах міста. А після відкриття у Владивостоці 1918 р. педагогічного інституту його було запрошено викладати музику в ньому.
          З розгортанням громадянської війни та встановленням на Далекому Сході колчаківської влади Стешка, як кадрового військового, було призвано на службу та підвищено — отримав звання полковника й посаду помічника військового прокурора Приамурського військового округу. Навесні 1919 р. завляки зусиллям Української Громади було створено І- Український Далекосхідний курень вільного козацтва. Однак уже в червні біла колчаківська влада розпочала репресії проти українського руху на Далекому Сході, внаслідок чого курінь було розформовано, а українські провідники зазнали арештів та переслідувань.
           У липні колчаківська контррозвідка отримала агентурну інформацію про те, що "місцеві українці-самостійники, сподіваючись отримати підтримку від Японії для… захоплення Далекого Сходу", вели переговори з японською владою. В цей же час полковник Ф.Стешко отримав дозвіл на двомісячну закордонну відпустку і планував виїхати до Японії. Російська військова контррозвідка зірвала цю відпустку. Крім того, визнаючи його вплив на місцеве українське населення, керівник владивостоцької контррозвідки запропонував негайно перевести Стешка з Далекого Сходу до Омська та заборонити його виїзд за кордон.
Однак це розпорядження  не було виконано тому, що колчаківський уряд вже зазнавав агонії. 31 січня 1920 р. у Владивостоці відбувся переворот, організований демократичними силами, в якому активну участь взяли й колишні вояки українського куреня. В цей час у Владивостоці був утворений Український Революційний Штаб, який очолив полковник Ф.Стешко. Під його проводом Штаб став вживати заходів щодо відновлення у Владивостоці української військової частини. Однак незабаром, у лютому 1920 р., Ф.Стешко, з особистих родинних справ, а також iз дорученнями Українського Далекосхіднього Секретарiяту виїхав разом з частинами чехословацьких військ морем до Європи.
          Прибувши до Праги, Ф.Стешко виїхав в Україну, де перебували його дружина з сином, які виїхали з Далекого Сходу ще раніше. На початку липня 1920 р. він прибув до Кам'янця-Подільського, однак за декілька днів уряд УНР змушений був покинути місто і його зайняли більшовики.  Перебуваючи в місті, Стешко бере участь у заснуванні в Кам'янці «Народної консерваторії», у якій він викладає теорію музики та працює диригентом одного з місцевих хорів. У місті він пробув близько п'яти місяців і виїздить до Польщі у Тарнув, де в 1920—1922 рр. Федір Миколайович очолював культурно-освітній відділ Генерального штабу Армії УНР та одночасно до весни 1922 року керував хором державних установ УНР, з яким улаштував ряд концертів, що мали великий успіх. У Тарнуві він почав серйозно студіювати музикознавство й, зокрема, історію української музики та збирати різні матеріали з історії української музики.
          В 1922 році, довідавшись про створення у Празі Українського вільного університету, Стешко переїхав туди для продовження своїх музичних студій. Протягом 1923—1926 рр. навчався на факультеті філософії Карлового університету. 1923-го року почав викладати музикознавство в новозаснованому Українському високому інституті ім. М. Драгоманова. 1924-го, разом з Н.Нижанківським, П.Щуровською та Ф.Якименком, став засновником музично-педагоґічного відділу УВПІ та був обраний його секретарем. Згодом Стешко став завідувачем кафедри історії музики, професором, членом Сенату інституту.
          1931 року Федір Миколайович відбув у подорож до Галичини з метою збирання матеріалів до праці про чеських музик в українській церковній музиці. Після закриття УВПІ 1934 р. очолив музичний відділ Слов'янського інституту та виступив ініціатором створення при інституті Архіву слов'янської музики, зокрема його українського відділу. Матеріал до збірки збирав у відрядженні до Болгарії та Югославії 1935 р. У 1934 — 1937-му, перебуваючи в Ужгороді, досліджував історію церковного співу на Підкарпатській Русі, літургічні твори старовинних греко-католицьких священиків — композиторів Закарпаття. З 1937-го р. почав співпрацювати зі щойно заснованим у Львові часописом «Українська музика», з 1938 р. член його редакційної колегії.
          Як зазначала дослідниця творчості Ф. Стешка Т. Беднаржова: «він зумів вникнути в малодосліджені ділянки української церковної музики, окреслити сферу її розвитку, зазначаючи, що український церковний спів є одним з найкращих у світі зі своїми стародавніми розспівами та новішими композиціями майстрів церковного співу кінця XVIII та початку ХІХ ст.».
           Під редакцією Стешка Українським музичним товариством було видано 5 випусків пісень німецьких композиторів XIX ст. для голосу в українських перекладах, зроблених спеціально для цього видання. Він співпрацював в Українській загальній енциклопедії (1930-33, Львів) та в чеських енциклопедичних виданнях, таких як «Pazdrikuv Hudebni Slovnik Naucny» (Брно, 1929-38). Після поїздок на Закарпаття написав працю «Церковна музика на Підкарпатській Русі» (Ужгород, 1936). Ф.Стешко є одним з перших дослідників давньоукраїнської музики, займався транскрипцією нотного письма зі старовинних церковних книг. Так у Хорватії він переписував старослов'янські літургічні книги православного обряду. З найбільш відомих праць, присвячених цій темі — «Перші українські нотодруки» (Прага, 1929), «Джерела до історії початкової доби церковного співу на Україні» (Прага, 1929), «Перші українські церковні композиції» (Львів, 1939).
           За 20 років праці в музикознавстві уклав картотеку української музичної літератури, збирав матеріали для словника українських та слов'янських музик, склав поважну музичну бібліотеку з книжок та нот різними мовами, зібрав та систематизував твори Д. Бортнянського, був членом «Драгоманівської комісії» при Українському інституті громадознавства. Помер Федір Миколайович Стешко 31 грудня 1944-го року в Празі, похований на Ольшанському цвинтарі.

35.	Темницький Омелян Миколайович —комісар фінансів та заступник голови міської ради Одеси 1917 -1918 р.р.
         Народився	25 вересня 1881року в селі Шидлівка, Гусятинського повіту в Галичині (Австро-Угорська імперія), тепер Хлопівка, Гусятинський район, Тернопільська область, в родині галицького громадсько-політичного діяча, публіциста, греко-католицького священика МиколиТемницького (1847-1921). Старший брат Володимир Темницький (1879-1938), був віце-міністром закордонних справ УНР у кабінеті В. Чехівського та міністром закордонних справ у кабінеті Б. Мартоса.
          Після закінчення гімназії, він навчався на юридичному факультеті Львівського університету. Брав участь у студентських гуртках. Разом з братом він організовував осередки УСДРП у Львові та Стрию, брав участь у заснуванні Молочарського союзу. У 1902 р. під час рільничих страйків у Галичині був заарештований, декілька місяців перебував в ув’язненні. Це не дозволило йому завершити навчанняу Львові. Тому він навчався на юридичному факультету університету у Граці. Певний час він був у Відні та Берліні та, нарешті, закінчив торгівельну академію в Амстердамі.
          В 1911 року брав участь у дискусії на січневій конференції  Української соціал-демократичної партії Галичини й Буковини (УСДП) у Львові, яка фактично започаткувала розкол партії на «молодих» («сепаратистів» або «автономістів») та «старих» («інтернаціоналістів» або «централістів»). Перевагу на конференції здобули «молоді» українські соціал-демократи, до яких належав і Е. Темницький та його брат Володимир. Тоді ж, на цій конференції, Е. Темницького було дообрано до складу Екзекутивного (виконавчого) комітету УСДП.
         Він був діячем «середньої ланки», який перебував серед керівництва, але не на перших ролях. Під час захоплення Галичини російською армією у роки Першої світової війни в 1915 р. Е. Темницький був депортований разом з репресованою місцевою інтелігенцією до Сибіру. За не з’ясованих обставин він зрештою потрапив до Одеси, де взявся за організацію осередка УСДРП, зарекомендував себе як палкий промовець. Е. Темницький опинився в Одесі серед досить численної колонії галичан, більшісьсть з яких належала до колишніх військовополонених. Серед них слід згадати такі помітні постаті, як сотник Янів (організатор одеської «Січі»), В. Мурський, отець Ілля Кливак.
          Важливу роль галичан у розвитку українського національного руху в Одесі безпомилково зауважили й проросійські сили, що демонстрували у своїй пресі гостру ненависть до «уніатів». Саме з діяльністю Е. Темницького сучасники пов’язували успіхи галичан в Одесі. Про це свідчить Юрій Липа: «з Галичан, що тоді співтворили українське життя в Одесі, треба ще згадати постать прегарного промовця Омеляна Темницького. Хоч він був соціал-демократом, його любили і шанували всі без різниці переконань». Про популярність Е. Темницького як оратора свідчать й газетні звіти про його виступи.
         У грудні1917 р. Е. Темницький отримав 3-є місце у списку з 32 осіб українських соціалістів Херсонської губернії на виборах до Всеукраїнських Установчих зборів. У заключний період існування Центральної Ради та Української Держави П. Скоропадського він став одним з найпомітніших громадсько-політичних діячів міста передусім як лідер місцевого осередку однієї з провідних українських партій УСДРП. Одеська українська міська рада обрала Е. Темницького комісаром фінансів. Відразу Е. Темницький вийшов на провідні ролі в раді, виходячи поза рамки фінансових справ. Так, під час зустрічі з німецьким командуванням він рішуче виступив проти існування цензури. 
         Через декілька тижнів у зв’язку з формуванням нового органу влади – Головного крайового комісаріату Херсонської, Катеринославської і Таврійської губерній – на чолі з С. Комірним, на посаду відділу фінансів було призначено іншу людину, але Е. Темницький й після цього ще деякий час залишався на цій посаді.
         Він був одним з ініціаторів відновлення Українського клубу у квітні 1918 р. Наприкінці березня – на початку квітня 1918 р. УСДРП висувала свого лідера Е. Темницького замість С. Комірного на посаду керівника крайового комісаріату. Однак в підсумку він задовольнився скромнішими посадами. На початку травня 1918 р. газета «Вільне життя» згадала про Е. Темницького як про голову відділу просвітніх справ у Головному крайовому комісаріаті Херсонської, Катеринославської і Таврійської губерній. Дещо згодом він очолював відділ позашкільної освіти у комісаріаті освіти.
           Після приходу німців Е. Темницький разом з ним, В. Чехівським та Ф. Паляничкою належали до лівої групи УСДРП, що виступала проти німців. Після гетьманського перевороту М. Слабченко та Е. Темницький склали відозву до німців та австрійців, що містила заклик разом протестувати проти нової влади.
           У середині червня 1918 р. Е. Темницький чітко задекларував свою позицію щодо нової влади своєю відмовою отримати з її рук посаду комісара праці. У своїй заяві він називав новий уряд поміщицьким та реакційним. «Як українець і по походженню і по переконанню уважаю неможливим брати відповідального місця від правительства, котре здобуло славу обрусителя України», – резюмував він. Надалі він здобував повагу від сучасників лише на партійній та громадській роботі або на старих посадах, вкорінених в адміністративні традиції Центральної Ради. Окрім вже названих, на початку липня 1918 р. О. Темницького обрали на важливу громадську посаду заступника голови Одеської української міської ради П. Климовича.
          Як голова відділу позашкільної освіти Е. Темницький приділяв велику увагу відкриттю нових «Просвіт». Його називали також фундатором «Просвітнього товариства імені І. Франка». Попри партійну приналежність, Е. Темницький надавав першорядного значення не так соціалістичним перетворенням, як розбудові української культури, обстоюючи якнайшвидшу та найглибшу дерусифікацію одеських шкіл. Недаремно після його передчасної смерті Одеський комітет самостійників-соціалістів чітко визначив небіжчика як «славного борця за самостійну і неподільну Україну».
Свої погляди Е. Темницький пропагував й у пресі. Журналісти «Вільного життя» згадували про нього як про свого співробітника. На шпальтах газети немає статей за підписом Е. Темницького. Однак, низка статей, що підписані криптонімом «М.Т» належать перу саме галицько-одеського діяча.  Про це свідчить не лише криптонім (Мільйон Темницький), але й мовно-стилістичні особливості статей та їх зміст, що співзвучні промовам Е.Темницького. Спільною темою для цих статей була тривога за наростання проросійських, антиукраїнських тенденцій в релігійній, політичній, соціально-економічній та військовій сферах життя. Е. Темницький емоційно закликав приборкати антиукраїнську діяльність «Одесского союза офицеров»: «Коли ти чужий офіцер, так забирайся з України, коли ти наш офіцер, так борони Україну, або під суд за зраду. Третього виходу для офіцерів нема нігде в світі і у нас бути не сміє». Як і у промовах, він закликав українців до органічної роботи, уникати полохливості.
         Активну діяльність лідера одеських соціал-демократів зупинила його раптова смерть 14 серпня внаслідок хвороби легенів (ймовірно, іспанки, що в цей час лютувала на півдні України). Своєю смертю Е. Темницький, як це не сумно звучить, також прислужився українському руху. Церемонія його похорону на 2-му християнському цвинтарі набула великого розмаху. Українці пережили нечуваний сплеск емоцій та потяг до єднання. Як повідомляв отець І. Кливак митрополита А. Шептицького, «співали три хори по дорозі, а в Костелі два мішані з Церков, очевидно українці, і була сила народу. Це була величава наша маніфестація, що цілий город порушила».
          Отже, за час перебування в Одесі найвірогідніше лише близько року, Е. Темницький, залишив досить помітний слід в історії міста завдяки своїй харизмі, яку визнавали всі, хто його знав. Діяльність Е. Темницького, спрямована на здобуття національних прав українців в Галичині та Одесі, його смерть та поховання в Одесі– все це перетворює цього провідника на символ ідеї соборності України, одним з речників та борців за яку він був і до правового оформлення якої не дожив півроку.

36.	Фесенко Юхим Іванович —  друкар і видавець української книги та грошей Української Держави
         Народився 1 квітня 1850 року в селі Головеньки на Чернігівщині в родині бідних козаків. У дев’ять років Євфим – так сам він себе називає у спогадах – навчився читати. Це перша з ключових подій, що визначила його подальшу долю, а в 13 років він вперше побачив лубочні малюнки – це справило колосальне враження на майбутнього власника хромолітографії. 2 січня 1869 року маючи з собою їжі на три дні і три рублі, Фесенко залишив рідний дім. Він пішки дістався до Ніжина, а потім до Києва. Спочатку довелося попрацювати в Києві. Зібравши необхідну суму, він відправився до Одеси. Фесенко влаштувався в найстарішу одеську друкарню Францова, якою керував тоді його син Еммануїл Петрович. Незабаром він став компаньйоном Францова, а ще через деякий час вирішив відкрити власну справу.
          У 1883 році в будинку Маврокордато на Грецькій вулиці відбулося відкриття друкарні Фесенка. Спочатку друкарня складалася всього з семи працівників і двох господарів - самого Юхима Фесенка і його дружини Віри Феодосіївна. Справи пішли успішно. Фесенко бачив перспективи розвитку, в разі необхідності помірно ризикував і вдало користувався можливостями отримати великі замовлення і розширити справу. Незабаром друкарня переїхала у двоповерховий будинок на Рішельєвській, 47. Реконструкцією займався архітектор Л. Ф. Прокопович, який більше спеціалізувався на церковній архітектурі.
           Пізніше Фесенко добудував третій поверх, докупив нове обладнання, яке разом з синами ретельно підбирав і купував в Європі. На початку ХХ століття тіпохромолітографія Ю. І. Фесенкоа стала відомим видавництвом Одеси. Її продукція виходила тисячними накладами і добре поширювалася. Видавництво стало відоме по всій Російській імперії. Його продукція отримала чотири нагородні медалі на зарубіжних виставках, зокрема перший приз на Всесвітній міланської виставці 1897 року було за представлені літографії.
Характер видавничої продукції був різноманітний: від розкішних, дорогих книг, ікон до вперше виданих Фесенко зошитів в лінію і маленьких дешевих образків. Фесенко видавав лубочні картини в українському стилі, листівки з текстами народних пісень і нотами, ілюстровані художником А. Ждаха і книги етнографічно-побутового змісту. Видавець зробив значний внесок в розвиток української культури. Юхим Фесенко відрізнявся особливою прихильністю до української літератури.
          Першим значним проектом, який став успішним і завдяки якому діло Фесенка стало відомим видання у 1885 р. першої одеської української літературної збірки «Нива». Її було видано на високому поліграфічному рівні – було привезено навіть спеціальний шрифт зі столиці імперії. Замовлення від «українського літературного товариства» зробив М.П. Боровський, який разом з письменником Д.В. Марковичем виступили укладачами альманаху, запросивши до співпраці в ньому Б.Д. Грінченка, П.І. Нищинського, Дніпрову Чайку, І.С. Нечуй-Левицького, М.П. Старицького та інших. Праці трьох останніх авторів було опубліковано тогож року окремими книжечками.
            Велика частина українських видань Одеси до 1917 року вийшла з друкарні Фесенко, багато з яких він видавав за свій рахунок. Так, до 75-річного ювілею з дня народження Т. Г. Шевченка у виконанні одеського друкаря були видані п'єса «Назар Стодоля», поеми «Катерина» і «Москалева криниця». Фесенко в основному випускав видання, доступні всім, тому використовували дешевий папір і прості ілюстрації. Книги продавалися в усіх книжкових крамницях. Відомості про вартість видань, нанесені друкарським способом на друкарських обкладинках книг: «Москалева криниця» коштувала 7 копійок, а «Назар Стодоля» - 15 копійок. При цьому середньомісячний заробіток в Російській імперії в 1889 році становив близько 13-16 рублів. При наборі тексту в цих книгах використовувалася російська орфографія, так звана «Ярижко». «Ярижко» була оголошена обов'язковою до застосування для української преси в царській Росії Емським указом (1876 рік). Його книги та ікони поширювалися в Сербії, Болгарії, на Кавказі, в Середній Азії, на Синаї, в Єрусалимі, в Греції, на Афоні і навіть в Римі. В 1907 році Юхим Фесенко став почесним громадянином Одеси.
           Фесенко дбав про гідні умови праці робітників, допомагав вирішувати особисті проблеми: наприклад, оплачував весілля, регулярно надавав у розпорядження своїх службовців власну дачу з повним пансіоном. Падіння Російської імперії вивело українську ідею на шлях політичної автономії, а далі і самостійного державотворення, що призвело до посиленої мобілізації чи самомобілізації внутрішнього потенціалу українства. Є.І.Фесенкові в ті буремні роки минав сьомий десяток років, а з 1914 р. завідувати друкарнею став його син Микола.
           Проте його попередній досвід не міг не покликати його до дії в царині української кнпги після тривалої паузи, адже з початком Першої світової війни у друкарні не було видано жодної української книжки. У 1918 році друкарня Фесенка видала аж 10 книжок освітнього спрямування, що торкались української мови та літератури. Після проголошення незалежності України постало питання друку українських грошей. 5 квітня 1918 р. на  посаду міністра фінансів Української Держави було  призначено безпартійного одеського банкіра Петра Климовича, який в свою чергу розпочав і переговори з Друкарнею Фесенка щодо випуску шагів – розмінної монети, яка задумувалась як поштові марки, але через брак коштів та металу для реальних «дзвінких» грошей, не були запущені до обігу. І друкували їх у друкарні Фесенка. Також розпочали друк 5 та 10 карбованцеві купюри до приходу до влади Директорії. 
Після захоплення Одеси французами, вони передали владу Добровольчій армії, яка захопила й друкарню Фесенка та продовжувала друкувати українські гроші. Але майже через рік в газеті «Одесский листок» з’явилась інформація про те, що «на станції Бірзула під уламками висаджених у повітря більшовиками вагонів знайдено рештки літографічного каміння для друку грошей», ставить крапку на історії видання грошей у Фесенка.
         За радянської влади в 1919 році підприємство було націоналізовано і вона стала Восьмою радянською типографією, але Юхим Фесенко продовжував працювати до своєї смерті в 1926 році. 

37.	Чикаленко Євген Харлампієвич - меценат, видавець, публіцист, землевласник
         Народився  9 грудня 1861 року у селі Перешори Ананьївського повіту  Херсонської губернії в родині секретаря суду Харлампія Чикаленка, який, вийшовши у відставку, став заможним господарем у Перешорах. Мати його Олена, закінчила французький пансіон в Одесі, господарства не любила, вчила дітей французької мови, а чоловіка з панською зверхністю вважала «мужиком». Це зрештою привело до розпаду подружжя. Панська зверхність до батька ображала Євгена, а тому їздити до матері він не любив.
         Дитинство провів у Перешорах серед дітей простих українських селян, в атмосфері живих народних традицій. В 9 років його віддали на навчання до Одеси в пансіон англійця Рандаля. Згадуючи роки перебування у пансіоні, Євген пізніше у «Спогадах» писав, що, крім «мужицької», тобто української мови, малий Євген говорити не вмів. Ця обставина стала причиною дошкульних глузувань з нього з боку школярів та вчителів. Переборюючи ці глузування, він формував свій світогляд і характер. Через три роки дядько Петро (після смерті батька був опікуном), перевів його до приватної гімназії Соколовських, де серед учителів були такі відомі українські діячі, як О. Андріївський, П. Ніщинський, Л. Смоленський. З вересня 1875 року Євген став учнем Єлисаветградського реального училища. У цьому закладі він  познайомився з Панасом Тобілевичем (пізніше відомим актором П. Саксаганським), а через Панаса - з усім сімейством Тобілевичів - Іваном та Миколою. Після закінчення училища у 1881 році їде до Києва, щоб вступити до університету. Але ця спроба через певні формальності була невдалою (право вступу мали лише випускники класичних гімназій).
         У Києві Євген знайомиться з професором історії Володимиром Антоновичем, композитором Миколою Лисенком, бібліографом Михайлом Комаровим, статистиком Олександром Русовим, студентом, а згодом ректором Харківського університету Дмитром Багалієм та іншими. Разом з ними бере участь у роботі «Словарної комісії», діяльність якої згодом дістане вигляду відомого «Словаря української мови» за редакцією Бориса Грінченка.
         В 1883 році зарахований вільним слухачем природничого факультету Харківського університету. Тут дуже старанно вивчає агрономію. Навчаючись у Харківському університеті включається у громадське життя, входить до української студентської «Громади». Діяльність Є. Чикаленка не залишається поза увагою поліції. У квітні 1885 року був заарештований і виключений з університету за участь в українській драгоманівській «Громаді». Засуджений на п'ять років перебування під наглядом поліції без права проживання в Харкові, Києві, Москві та Петербурзі. Місцем  заслання стали Перешори. Майже десять років прожив у Перешорах, де займається сільським господарством. У своєму маєтку запроваджує найсучаснішу агрокультуру, застосовує машини, здійснює селекцію худоби. Набувши певного досвіду господарювання, Є. Чикаленко пройнявся ідеєю популяризації агрономічних знань серед селянства.
         Від 1894 року сім'я Чикаленків мешкає в Одесі. Тут він стає членом української Громади і бере активну участь у її діяльності, а також допомагає видавати часопис «По морю й по суше»; власним коштом видав збірку «ЗОО найкращих українських пісень», які були ним зібрані й допрацьовані у юнацькі роки. 1897 року вийшла його перша книжка «Розмова про сільське господарство. Чорний пар, плодозміни і сіяна трава», яка мала величезний успіх у селянства. Усього за період з 1897 до 1918 року побачили світ шість таких книг: «Худоба: коні, скотина, свині, вівці», «Розмова», «Сіяні трави, кукурудза і бур'яни», «Виноград» «Сад», «Лад у полі».
           Коли у 1895 році померла восьмирічна донька Євгенія, Чикаленко вирішив усі кошти, які б мали скласти її посаг, віддати на громадські цілі і таким чином вшанувати її пам'ять. Спочатку вніс у редакцію журналу «Киевская старина» одну тисячу карбованців як премію за найкраще написану популярну історію України. Крім того, взяв на себе оплату авторських гонорарів у цьому ж журналі, підтримуючи таким чином Б. Грінченка, Д. Яворницького, М. Коцюбинського та ін. Як меценат, засновує фонд допомоги українським письменникам імені Д. Мордовця. У Перешорах заснував бібліотеку для селян, придбавши багато книг.
         У грудні 1896 року брав участь у святкуванні 40-річного ювілею літературної діяльності Д. Мордовця у Петербурзі. Там познайомився з художником І. Рєпіним, Б. Беренштамом, В.Леонтовичем (родичем українського мецената В. Симиренка) та ін.. Захопився українським національним рухом «не тільки до глибини душі, а й до глибини кишені», так він писав в одному з листів до М. Грушевського.
          Значну частину коштів починає витрачати на українську справу. Ще 1897 року разом з О. Кониським та С. Єфремовим створюють Українську загальну організацію, яка мала об'єднати всі розрізнені українські громади. Пізніше на основі цієї організації виникло декілька політичних партій, зокрема Товариство українських поступовців (ТУП).
          Восени 1900 року Є. Чикаленко переїжджає до Києва. Тут був прийнятий до київської «Старої громади». Це був тодішній цвіт української інтелігенції. Згодом про це він згадував: «В той час треба було мати багато мужності, віри в справу відродження української надії, щоб людям, бувшим на державній службі, обтяженим родиною, належати до незаконного сообщества», за яке загрожувало «поселення в Сибіру». Є. Чикаленко не обмежувався у своїй діяльності проблемами тільки Наддніпрянської України. Він перераховував великі кошти на функціонування Наукового товариства ім. Тараса Шевченка у Львові. У 1904 році фінансував літні університетські курси для галицьких студентів.
         У 1902 - 1904 роках, коли М. Грушевський закликав через громадськість до збирання коштів на будівництво Академічного дому у Львові, Євген Чикаленко виділив на це 25 тисяч рублів з умовою надання там кімнат насамперед студентам з Наддніпрянської України. 7 грудня 1930 року вдячне українське студентство урочисто, в присутності митрополита Андрея Шептицького, встановило на стіні Академічного дому пам'ятну дошку з написом: «На вічну пам'ять великого громадянина Євгена Чикаленка, засновника цього Дому. — Українське студентство. 7.ХІІ.1930.» (Тепер у цьому приміщенні гуртожиток студентів Академії друкарства, вул. Коцюбинського, 21.) На жаль, нині цієї таблиці немає.
         У Києві Євген Харлампійович близько зійшовся з групою молодих українців, що гуртувалися у видавництві «Вік» - Б. Доманацьким, В. Прокоповичем, С.Єфремовим, Ф. Матушевським. Згодом у своїх мемуарах він згадував, що не мав нічого „проти революційно-соціалістичних партій, аби тільки вони стояли на українському національному грунті..., що тепер українська молодь не буде так денаціоналізовуватися, як досі, коли краща, енергійніша молодь наша тікала в революційні російські партії, а буде працювати на українському ґрунті і для нас не пропаде". Свої симпатії виявляв і матеріально. Наприклад, 1903 року передав для Революційної української партії (РУП) тисячу рублів, на які вона випускала тижневик «Селянин».
          1905 року, у розпал російської революції, перед українцями постало завдання організації щоденної національної газети. Спочатку (грудень 1905р.) газета виходила під назвою «Громадська думка», а з вересня 1906 – «Рада». Її одноосібним видавцем став Є. Чикаленко. Він уважав, що «Рада» - «се єдиний щоденний часопис в Україні, який будить національну свідомість і смерть його була б для нас другим Берестечком». Для матеріальної підтримки газети доводилось продати частину землі у Перешорах, щоб виручені 10 тисяч карбованців вкласти у газету. Часопис виходив до початку Першої світової війни. Меценат опікувався і хворим Іваном Франком, збираючи для нього кошти і надаючи власні. 
           Восени 1914 року, побоюючись можливого арешту,  виїхав до  Фінляндії, де тривалий час лікувався. Український національний рух значно пожвавився після Лютневої революції 1917 року. Падіння царизму дало можливість активізувати діяльність українських організацій. Уже 4 березня 1917 року  була створена Українська Центральна Рада. Є. Чикаленка мали обрати головою Центральної Ради, але через хворобу він відмовився на користь  М. Грушевського. З березня до жовтня 1917 року живе у Перешорах, де займається сільським господарством. Там він підготував друге видання книжки «Розмова про мову», в якій доводить необхідність запровадження рідної мови в освіті, пресі, науці, в державних та інших установах. 
          У січні 1918 року Є.X. Чикаленко тяжко захворів. Саме в цей час Київ захопили більшовики, і довелося переховуватися в знайомих. Цікаво, що представники Німецького генерального штабу в Києві,» коли реальна влада перебувала в їхніх руках, звернулися саме до нього з пропозицією стати гетьманом України. Після тривалих роздумів і консультацій він відмовився, аргументуючи це станом здоров’я, «небажанням брати владу з рук іноземних військ, хоча б і союзних.».
          Протягом 1918 року перебував у Києві. Оскільки дуже хворів, то відмовився від пропозиції гетьманського уряду очолити Міністерство земельних справ, але брав участь у складі політичної комісії української делегації під час переговорів між Радянською Росією і Українською державою (з травня 1918 р.). В червні цього ж року за пропозицією Міністерства освіти він читав лекції на курсах для підготовки інструкторів і діячів позашкільної освіти, пізніше працював у спеціальній комісії з розробки земельного закону. У січні 1919 року хворий Євген Харлампійович, передбачаючи, що уряд Директорії не зможе втримати Київ, переїхав до Галичини.
          З 1920 року перебував у у Рабенштайні (Австрія), жив у великій бідності. Намагався заробляти сам і ні в кого нічого не просити, а 1925 року переїхав до Чехо-Словаччини, де працював Головою Термінологічної комісії при Українській господарській академії у Подєбрадах. Під його керівництвом було видано «Німецько-український технічний словник» (1928), першу частину «Російсько-українського сільськогосподарського словника» (1927) і підготовлено другу частину. 20 червня 1929 року Є. Чикаленко помер у клініці чеського університету. Похований у Подєбрадах.


Література:
Коваль Р.,  Моренець В. «Подєбрадський полк» Армії УНР т. 1. Київ., 2016 – «Український пріоритет»
Коваль Р.,  Моренець В., Юзич Ю.  «Подєбрадський полк» Армії УНР т. 2. Київ., 2017 – «Орієнтир»
Коваль Р.,  Моренець В., Юзич Ю.  «Подєбрадський полк» Армії УНР т. 3. Київ., 2020 – видавець Марко Мельник
Коваль Р. «Рейд у вічність» : [Збірка документів] .– Київ. : «Діокор», 2001.
Тинченко Я. «Військово-морські сили України 1917-1921 рр.» Київ., 2012 – «Темпора»
Тинченко Я. «Герої українського неба. Пілоти визвольної війни 1917-1920 рр.» - Київ., 2010 – «Темпора»
Тинченко Я. «Офіцерський корпус Армії Української Народної Республіки (1917-1921)» кн.2 - Київ: Темпора, 2007.
Тинченко Я. «Офіцерський корпус Армії Української Народної Республіки (1917-1921)» кн.1 - Київ: Темпора, 2011.
Мамчак М.А. «Чорноморський флот у боротьбі за незалежність України (1917- 1921 рр.)». – Севастополь, 2011 - ПП «Стрижак»
Вінцковський Т., Музичко О. «Іван Луценко (1863-1919): український націєтворець» - Київ., 2013 – «Гамазин»
Боган С. «Повстанці Одещини і Придністров’я» - Київ., 2013 – «Зелений Пес»
Когут А., Подкур Р., Скальський В. та ін. «Горе переможеним. Репресовані міністри Української революції» - Київ., 2018 – К.І.С.
Пляченко А.Г. «Шануймо борців за державність України» - Одеса: «Астропринт», 2018.
Вельможко В. «Випускники Одеського піхотного училища – старшина Армії УНР» - Одеса., 2016 – Друк Південь
Парамонова Ю. «Одесское пехотное юнкерское училище» части І-ІІІ, проект «Об Одессе с любовью!» http://obodesse.at.ua/index/0-2
Чорноморська хвиля Української революції: провідники національного руху в Одесі у 1917 – 1920 рр. : монографія / Вінцковський Т. С., Музичко О. Є., Хмарський В. М. [та ін.]; відп. ред. В. М. Хмарський – Одеса : ТЕС, 2011.
«Чорноморські новини» № 097-098 (22215-22216) 17-19 грудня 2020 року » ПЕРШИЙ КОМАНДУВАЧ УКРАЇНСЬКОГО ФЛОТУ
«Чорноморські новини» № 085 (22203) 5 листопада 2020 року » СЛАВНА ПРЕДСТАВНИЦЯ РОДУ БОГОМОЛЬЦІВ
«Чорноморські новини» № 072 (22190) 17 вересня 2020 року », № 074 (22192) четвер 24 вересня 2020 року » УКРАЇНСЬКА СТАРШИНА З ОДЕСЬКОГО ПІХОТНОГО
«Чорноморські новини» № 070-071 (22188-22189) 10-12 вересня 2020 року » ІЗ СЛАВНОГО РОДУ АРКАСІВ
«Чорноморські новини» № 050 (22168) 27 червня 2020 року » РЕВОЛЮЦІОНЕР І ВЧЕНИЙ ОЛЕКСАНДР КОВАЛЕНКО
«Чорноморські новини» № 035-036 (22153-22154) 7-9 травня 2020 року » ВИБІР ЮРІЯ ОТМАРШТАЙНА
«Чорноморські новини» № 081 (22100) 24 жовтня 2019 року » ЛИЦАРІ ДРУГОГО ЗИМОВОГО ПОХОДУ
«Чорноморські новини» № 023 (22042) 23 березня 2019 року » ЗВИТЯЖНИЙ ШЛЯХ ГЕНЕРАЛА КАПУСТЯНСЬКОГО
«Чорноморські новини» № 007 (22026) 26 січня 2019 року » СОТНИК МОНКЕВИЧ
№ 033 (21710) 14 квітня 2016 року ДВА ЯКОВИ З ОДЕСЬКОГО ПІХОТНОГО
«Чорноморські новини» № 036 (21713) 23 квітня 2016 року КЕРЧИНСЬКІ ОДНОКЛАСНИКИ ЛИПА І ДРОЗДОВСЬКИЙ
«Чорноморські новини» № 051 (21728) 16 червня 2016 року ГЕРОЇ ЗВИТЯГИ ПІД ЗАМОСТЯМ
«Чорноморські новини» № 094 (21772) 3 листопада 2016 року БУДІВНИЧИЙ НАШОГО ВІЙСЬКА (В. Змієнко)
«Чорноморські новини» № 073 (21864)  10 серпня 2017 року ОДЕСЬКІ АДРЕСИ АНДРІЯ НІКОВСЬКОГО
«Чорноморські новини» № 064-065 (21742-21743)  30 липня 2016 року З КОГОРТИ МІНІСТРІВ-ОДЕСИТІВ (В. Чехівський)
«Чорноморські новини» № 043-044 (21834-21835) 6 травня 2017 року ГАЛИНА ЖУРБА ТА ЇЇ СВІТИ
«Чорноморські новини» № 002-003 (22221-22222) 14-16 січня 2021 року РІШЕЛЬЄВСЬКА, 47
«Чорноморські новини» № 023-024 (22242-22243)  25-27 березня 1921 року ГЕНЕРАЛ І ВЧЕНИЙ НИКАНДР МАРКС


 Зміст

До читачів
Військові Одещини в боротьбі за Україну
1.Алєлюхін Федір Васильович – сотник Армії УНР, військовий льотчик 
2.Андріанов Павло Маркович – полковник Армії Української Держави, київський губернський староста
3.Аркас Микола Миколайович (молодший) — полковник Армії УНР
4.Аркас Микола Миколайович  (третій) – старшина Армії УНР, історик і філолог 
5.Архипович Микола Георгійович — генерал-хорунжий Армії Української Держави
6.Базилевський Павло Михайлович — підполковник Армії УНР 
7.Байков Лев Львович – генерал-хоруежий армії Української Держави 
8.Бальме Яків Васильович — полковник армії УНР
9.Березовський Олександр Іванович — генерал-значковий Армії Української Держави
10.Білецький Євген Миколайович — генерал-хорунжий Армії УНР-
11.Біскупський Василь Вікторович — генерал-хорунжий Армії Української Держави
12.Богинський Всеволод Петрович – генерал-хорунжий Армії Української Держави
13.Богомолов Митрофан Іванович — командир авіаційного загону УНР
14.Божок Георгій Терентійович —  підполковник Армії УНР
15.Бордоніс Петро Степанович — підполковник Армії УНР 
16.Борк Костянтин Котянтинович — генерал-хорундий Армії УНР
17.Брайко Федір Тимофійович  —  старшина Армії УНР 
18.Бронський В'ячеслав Михайлович — генерал-хорунжий армії УНР 
19.Будний Анатолій Львович — підполковник Армії УНР1
20.Бучацький Гриць Данилович  —   хорунжий армії УНР
21.Бучек Порфирій Андрійович — полковник Армії УНР
22.Васильченко-Надлиманський Михайло— підполковник Армії УНР, письменник, лікар
23.Версе Олександр Олександрович – полковник Армії Української Держави 
24.Вишнівський Олександр Йосипович — полковник Армії УНР
25.Волохів Леонід  — хорунжий  Армії УНР, журналіст
26.Ворогушин Олександр Олександрович –  козак Армії УНР
27.Гаврилиця Гермоген Іванович – генерал-хорунжий Армії Української Держави
28.Гайдай Прокіп Дем’янович — підполковник Армії УНР 
29.Галкін Володимир Ісидорович — генерал-хорунжий Армії УНР
30.Годлевський Михайло Казимирович — начальник артилерії дивізії Дієвої армії УНР 
31.Головін Микола Миколайович   — генерал-значковий Армії Української Держави
32.Гнатченко Микола Григорович  –   сотник Армії УНР 
33.Голуб Андрій  — підполковник Армії УНР
34.Григорович-Барський Павло Павлович — підполковник Армії УНР 
35.Григорчук Іван   -   козак Армії УНР
36.Губер  Борис Олександрович — командир авіайного загону Армії УНР 
37.Гулий-Гуленко Тиміш    —    генерал-хорунжий Армії УНР 
38.Гуків Володимир Матвійович — старшина Дієвої армії УНР
39.Дабовський Олександр Дмитрович — генерал-хорунжий Армії Української Держави 
40.Долуд Андрій Данилович — полковник Армії УНР  
41.Дроздовський Левко Антонович  — генерал-хорунжий Армії УНР та Української Держави 
42.Дублянский Іван Семенович – генерал-значковий Армії Української Держави
43.Єгоров Олександр Іванович – сотник, військовий льотчик
44.Єлчанінов Георгій Іванович — генерал-хорунжий Армії Української Держави
45.Єльшин Олександр Яковвич – генерал-значковий Армії Української Держави
46.Єрошевич Петро Костянтинович  — генерал - поручник Армії УНР
47.Жуківський Гриць –   сотник  Армії УНР
48.Жупінас  Дмитро Васильович  —  генерал-хорунжий Армії УНР 
49.Журжа Ілько Григорович  —   сотник Армії УНР
50.Зав’ялів Лев Сергійович –  хорунжий Армії УНР
51.Запорожець Петро – хорунжий Армії УНР
52.Івахненко Петро  – сотник Армії УНР 
53.Ігнатів Олександр  –  сотник Армії УНР, слідчий суддя Вищого   військового суду 
54.Ізергін Михайло Ілліч — полковник Генерального штабу армії Української Держави
55.Ізергін Сергій Михайлович – генерал- хорунжий Армії Української Держави
56.Камінський Епіфаній Данилович — полковник Армії УНР, військовий міністр Карпатської України 
57.Кануков Джамбулат Багтириєвич — сотник Армії УНР, військовий льотчик
58.Касьяненко Матвій Мусійович — сотник Армії УНР, інженер-економіст
59.Кірпотенко Сергій Антонович — генерал-хорунжий Армії Української Держави
60.Кмета Архип Йосипович — полковник Армії УНР
61.Кованько Олександр Олександрович —  військовий льочик Української Держави
62.Колодій Федір Олександрович —  генерал-поручник армії УНР
63.Колосовський Володимир Васильович  — підполковник Армії УНР
64.Кочмержевський Венедикт Костянтинович — генерал-хорунжий Армії УНР
65.Крушевський Микола Миколайович – підполковник Армії Української Держави
66.Крижанівський Петро Євсійович —  підполковник  Армії УНР
67.Крицький Павло Митрофанович –  полковник Армії УНР
68.Куліцький  Микола Полікарпович  —   старшина Армії УНР 
69.Кульжинський Сергій Миколайович — генерал-хорунжий Армії УНР
70.Лавдовський Володимир Олександрович – генерал-значковий армії Української Держави 
71.Лазаревський  Борис  Олександрович — сотник Армії УНР,  письменник, правник
72Лангаммер Всеволод Миколайович – підполковник Державної варти
73.Литвиненко Іван Данилович — полковник Армії УНР
74Ліндеман Юрій  — вояк Армії УНР 
75.Лунський Микола Іванович – генерал-хорунжий армії Української Держави
76.Лутц  Вільгельм  Готлібович  – підполковник Армії УНР
77.Луценко Іван Митрофанович –  лікар, громадський і військовий діяч України 
78.Любінський Георгій – старшина Армії УНР
79.Мандзенко Кость Полікарпович — сотник Армії УНР
80.Маркс Нікандр Олександрович — командувач Одеським військовим округом 1917 р.
81.Мацак Юхим Тихонович — полковник Армії УНР
82.Месснер Олександр Якович — генерал-хорунжий армії Української Держави 
83.Мирошниченко Гнат — хорунжий Армії  УНР, педагог  
84.Нагнибіда Іван Лукич — підполковник Армії УНР 
85.Наконечний Олександр Омелянович —  льотчик Армій УНР 
86.Недоля  Віссаріон  Феодосійович  — військовий та громадський дяіч, журналіст
87.Неплій Дмитро Ілліч — підполковник Армії УНР
88.Никитюков Володимир Никандрович –   курсант Спільної юнацької школи
89.Ніколіч Микола Миколайович — генерал-хорунжий Армії Української Держави
90.Орлов Іван  — учасник українського військового руху 
91.Осецький Олександр Вікторович — генерал-хорунжий Армії УНР 
92.Бонч-Осмоловський Георгій Йосипович — підполковник Армії УНР 
93.Островідов Сергій Миколайович – сотник Армії УНР, військовий льотчик
94.Отмарштейн Борис Васильович  — старшина Армії УНР 
95.Отмарштейн Гліб Васильович — старшина Армії УНР
96.Отмарштейн Юрій Васильович — полковник Дієвої армії УНР 
97.Очеретько Іван Іванович   — сотник медицини Армії УНР
98.Панченко Петро —  військовий Армії УНР 
99.Пекарський Микола Остапович   — підполковник ветеринарної служби Армії УНР
100.Петровський Володимир Олексійович —  старшина армії УНР 
101.Петровський Михайло Іванович – полковник Армії Української Держави
102.Полінчук Олекса Васильович —  поручник Армії УНР 
103Попандопуло Олександр Георгійович – полковник Армії Української Держави
104.Поплавський Сергій Владиславович — командир кінного полку Дієвої армії УНР
105.Потапов Ілля Миколайович – підполковник Армії Української Держави
106.Продьмо Микола Олександрович — військовий старшина Армії Української Держави
107.Радулович-Топазунович Володимир Митрофанович  — полковник Армії УНР 
108.Радь-Радько Василь — молодший старшина Армії УНР
109.Рибалко-Рибальченко Федір Хомич   — підполковник Армії УНР
110.Ростковський Георгій Миколайович – генерал-хорунжий армії Української Держави
111.Романенко Омелян –   хорунжий Армії УНР
112.Русанов Аркадій Васильович — полковник Армії УНР 
113.Савчук Ярема  —  козак Армії УНР
114.Сахно-Устимович Олександр Олександрович — полковник Армії Української Держави
115.Свірчевський Іпполіт Вікторович — генерал-хорунжий Армії Української Держави   
116.Смовський Кость Авдійович — полковник Армії УНР
117.Станімір Осип —сотник УГА і армії УНР
118.Столбовський Ростислав Володимирович — полковник Армії УНР
119.Столиця Іван Іванович — підполковник Армії УНР
120.Ступін Георгій Володимирович — генерал-значковий армії Української Держави
121.Тарло Борис Павлович — полковник армії Української Держави
122.Тобілевич Микола Миколайович  — підполковник Армії УНР
123.Трутенко Валентин Максимович — генерал-хорунжий Армії УНР
124.Тютюнник Юрій Йосипович   — генерал-хорунжий Армії УНР 
125.Удовиченко Олександр Іванович —  генерал-хорунжий армії УНР  
126.Феденяк-Білинський Іван Федорович — генерал-хорунжий Армії УНР
127.Фурман Володимир Костянтинович  —  підполковник армії Української Держави 
128.Халаїм Михайло Сергійович  — командир куреня Дієвої армії УНР 
129.Ходорович Микола Олександрович  — генеральний значковий Армії Української Держави
130.Цапко Іван Павлович  —    козак-кубанець
131.Цимбалюк  Михайло Пилипович — підполковник Армії УНР
132.Чекаров Петро   Григорович  —  хорунжий  Армії УНР 
133.Черемисинов Володимир Михайлович — генерал-хорунжий армії Української Держави
134.Шабельський Ян Казимирович  — козак Армії УНР 
135.Шайбле Олександр Якович — начальник Головного управління Генерального штабу УНР
136.Шеллер Олександр Матвійович — командир полку Дієвої армії УНР
137.Шепель Яків Матвійович — сотник Армії УНР
138.Шпилинський Олександр Опанасович — сотник Армії УНР
139.Янів Трифон — генерал-хорунжий Армії УНР
140.Янушкевич Левко Тимофійович   — військовий і громадський діяч 
141.Янчевський Микола Олександрович — полковник Армії УНР
Лицарі другого Зимового походу
1.Борденюк Олександр Миколайович - козак Армії УНР
2. Грох Митрофан Васильович – сотник Армії УНР
3. Гуденко Петро Спиридонович — хорунжий Армії УНР
4.Іваненко Яким Захарович  – козак Армії УНР
5.Козловський Тимофій Михайлович — козак Армії УНР
6.Кузьмин Яків Васильович — козак Армії УНР
7.Лісовський Олександр Григорович — козак Армії УНР
8.Марков Володимир Михайлович - козак Армії УНР
9.Олениченко Василь Дмитрович – козак Армії УНР
10.Піщанський  Тарас Якович – козак Армії УНР
11.Старенький Яків  Никифорович — хорунжий Армії УНР
12.Уланов  Олександр Володимирович — козак Армії УНР
13. Усик Автоном Максимович – козак Армії УНР
Одеське піхотне юнкерське училище
1.Абаза Володимир Миколайович — підполковник Армії  УНР
2.Безручко Марко Данилович —  генерал-хорунжий Армії УНР
3.Билім-Косовський Семен Петрович — генерал хорунжий Армії Української Держави
4.Бонякевич Олександр Якович — полковник Дієвої армії УНР
5.Бочковський Микола Андрійович — генерал-хорунжий Армії Української Держави  
6.Брилкін Олександр Дмитрович —  генерал-хорунжий армії Української Держави
7.Васильєв Віктор Михайлович — полковник Генерального штабу Української Держави -У
8.Васильєв-Чечель  Петро Гаврилович —  полковник Армії Української Держави
9.Возжов Костянтин Ілліч – підполковник Армії Української Держави -У
10.Волгаєв Григорій Миколайович  — старшина армії УНР
11.Воробйов Микола Васильович – полковник армії Української Держави
12.Гайворовський Федір Георгієвич – сотник Армії УНР
13.Гандзюк Яків Григорович   — командувач 1-го Українського корпусу армії УНР
14.Глинський  Володимир Євгенович — полковник Армії УНР
15.Годзиківський Іполит Якович  —командир 144-ї Надбужанської повстанської дивізії Дієвої Армії УНР
16.Дужовський Олексій Силович – полковник Армії Української Держави
17.Дьячков Павло Іванович – полковник Армії Української Держави 
18.Екгардт Микола  Карлович – поручник армії Української Держави
19.Єрмолаєв Андрій Павлович – підполковник Армії Української Держави
20.Желеховський Володимир Іпполитович  — начальник групи Дієвої армії УНР 
21.Жеребний Теодор Захарович  —    сотник  Армії УНР
22.Завіша Володимир Іннокентійович – полковник Армії Української Держави
23.Загнеєв Микола Григорович – генерал-хорунжий Армії Української Держави
24.Загородній Михайло Андрійович — підполковник Армії УНР
25.Заходякін Микола Микитович – полковник Армії Української Держави
26.Змієнко Всеволод Юхимович – генерал-хорунжий Армії УНР 
27.Золотар-Золотаренко Михайло  – сотник Армії УНР
28.Калінін Костянтин Олексійович  — український авіатор, авіаконструктор
29.Каплистий Макар —   майор Армії УНР, громадський діяч
30.Капустянський Микола Олександрович  — генерал-полковник Армії УНР
31.Кирпа Яків —  хорунжий  Армії УНР
32.Кислов Олександр Ілліч – генерал-хорунжий Української Держави
33.Кисляков Володимир Миколайович — генерал-хорунжий армії Української Держави
34.Колесників Михайло Михайлович — полковник Армії УНР
35.Комельков Олександр Антонович —  полковник Армії Української Держави
36.Коновалов Гермман Іванович – полковник Армії Української Держави
37.Коноників Михайло Михайлович — полковник Армії УНР 
38.Копилів Іван Михайлович — сотник  Армії УНР 
39.Косяченко Олексій Іванович — старшина Дієвої Армії УНР
40.Красицький Микола Федорович – підполковник Армії Української Держави
41.Кушелевський Олександр Валеріанович — полковник армії Української Держави
42.Кузьмінський Олександр Хомич — генерал-хорунжий Армії УНР
43.Кущ Віктор Максимович — генерал-хорунжий Армії УНР
44.Кущинський Микола Трифонович – полковник Армії Української Держави
45.Лебедів Михайло Васильович  — вартовий отаман Східної групи Дієвої армії УНР    
46.Левченко Семен Георгійович —  майор Армії УНР, письменникУ
47.Лимаренко Данило Павлович  —  підполковник Армії УНР, педагог
48.Лігнау Олександр Георгійович  — генерал-хорунжий Армії Української Держави
49.Луканов Олександр Васильович — сотник армії Української Держави
50.Ляшко Полікарп Іванович— полковник армії Української Держави 
51.Мазуренко Марко Єрофійович —  генерал-хорунжий Армії УНР
52.Малявський Микола Семенович – полковник Армії Української Держави
53.Масляний Антін Павлович — генерал-поручник Армії УНР 
54.Матюшков  Олександр Михайлович — підполковник Армії УНР
55.Меньшов Орест Володимирович — генерал-хорунжий армії Української Держави
56.Митрофанов Іван Іванович — поручник армії Української Держави
57.Морозевич Іван Антонович — начальник штабу 1-ї козацько-стрілецької дивізії Армії УНР
58.Нестеренко Петро Ілліч – полковник Армії Української Держави
59.Новичевський Андрій Степанович — старшина Дієвої Армії УНР
60.Очеретько Митрофан Михайлович —підполковник Армії УНР 
61.Панкєєв Микола Петрович  — полковник Армії УНР
62.Петренко Петро Тихонович —  підполковник Армії УНР
63.Півенштейн Андрій Іванович — підполковник Армії УНР
64.Порохівський Гнат Єрмилович —   полковник Армії УНР, перекладач 
65.Порохівський Михайло Єрмилович —   полковник Армії УНР та Української Держави
66.Приходько Михайло Васильович  — полковник Дієвої армії УНР
67.Пузицький Антін Олексійович — генерал-хорунжий Армії УНР  
68.Ротгольц Сергій Давидович – полковник Армії Української Держави
69.Рябінін-Скляревський Олександр Олександрович  — генерал-хорунжий штабу Дієвої армії УНР та військовий історик
70.Сафонов Яків Васильович — генерал-майор, військовий діяч часів УНР
71.Свенціцький Олександр Миколайович — підполковник Армії УНР
72.Секрет Михайло Федорович  — підполковник Армії УНР
73.Соловей Дмитро  Никифорович  —   сотник Армії УНР 
74.Сологуб Сергій Піменович   — підполковник Армії УНР
75.Стеллецький Борис Семенович — начальник Штабу Гетьмана України Павла Скоропадського 76.Степаненко Дмитро Васильович — полковник Армії УНР
77.Стопкевич Дмитро Келестинів — полковник Армії УНР
78.Стрілець Іван Федорович —   військовий авіатор, отаман Одеської авіаційної школи
79.Суходольський В'ячеслав Володимирович — генерал-хорунжий Армії Української Держави
80.Толмачов  Касьян Васильович — підполковник Армії УНР
81.Удовиченко Михайло Дмитрович —  командир 2-го Дніпровського піхотного полку   
82.Ушаков Олексій Никифорович – генерал-хорунжий Армії Української Держави
83.Фартушний Авраамій Косьмич — сотник армії Української Держави
84.Чарковський Іван Платонович – старшина Армії УНР
85.Черкасов Леонід Федорович – сотник армії УНР та Української Держави 
86.Черняговський Олексій Олексійович – підполковник армії Української Держави 
87.Чеславський Василь Володимирович – генерал-хорунжий армії Української Держави
88.Шепель Володимир Павлович — генерал-хорунжий Дієвої армії УНР 
89.Шольп Олександр Густавович – генерал-хорунжий армії Української Держави
90.Шулай  Михало Мусійович — полковник Армії УНР
91.Якименко Володимир Аристархович — сотник армії Української Держави
92.Ярошенко Микола  — старшина Армії УНР
Сергіївьке артилерійське училище
1.Безак Віктор Олександрович - український військовий діяч
2.Борщак Ілько  Львович — історик, старшина Армії УНР
3.Бутрим  Яків — командир полку Дієвої армії УНР
4.Грибовський Роман Ілліч – український і російський військовий діяч
5.Глухенький Михайло  -  старшина артилерії Армії УНР
6.Гришко Григорій –  підполковник Армії УНР, громадський діяч
7.Зарицький Володимир Антонович  — сотник Армії УНР
8.Зелінський Юрій –  хорунжий Армії УНР
9.Кумшацький Володимир Іванович – підполковник Армії Української Держави
10.Нізієнко Олександр Федорович — підполковник Армії УНР
11.Нілус Андрій Олександрович –  генерал-хорунжий Армії Української Держави
12.Панч  Петро Йосипович— український письменник, сотник Дієвої Армії УНР
13.Прокопович Михайло  Матвійович – хорунжий Армії УНР
14.Цибуляк Дмитро  Гнатович  —  старшина Армії УНР, інженер-лісівник
15.Шевченко Володимир  Якович —  підполковник Армії УНР
16.Якерсон Семен  Самійлович —   сотник армії УНР  
Одеський кадетський корпус
1.Бендер Леонід Петрович — сотник армії Української Держави
2.Бернацький Володимир Олександрович— полковник, директор Одеського кадетського корпусу
3.Закржевський Василь Іванович — український військовий інженер і педагог, генерал-майор
4.Малявський Борис Миколайович — поручник Армії УНР
5.Омелянович - Павленко    Миха́йло Володи́мирович — генерал-полковник       Армії УНР
6.Яковенко Ераст   Якович  — сотник Армії УНР,  громадський діяч
Школи прапорщиків в Одесі в 1914-1917 р.р.
1-а Школа прапорщиків
1.Бабаескул Остап Федорович   —     військовий, педагог
2.Бибік  Василь Андрійович — військовий і громадський діяч
3.Вітвіцький Володимир Романович  — хорунжий  Армії УНР
4.Воронкевич Панас Андрійович – поручник Армії УНР
5.Зінченко Яків Васильович – сотник Армії УНР
7.Киричок Сергій Іванович — поручник Армії УНР    
8.Ломацький Максим Іванович —  сотник Армії УНР
9.Марків Іван Кирилович — старшина Армії УНР
10.Мельник Юрій Васильович   —  чотар Армії УНР
11.Оборський Микола —  поручник Армії УНР
12.Пихтін Тимофій  Лукич —  хорунжий Армії УНР
13.Рибак Оксентій Тимофійович — підполковник Армії УНР
14.Романовський Володимир  Олександрович — поручник Армій УНР,  громадський діяч
15.Соляник Іван  —  хорунжий Армії УНР
16.Стечишин Микола Климентович — підполковник Армії УНР
17.Якимчук Іван   Йосипович —  сотник Армії УНР
2-а школа прапорщиків
1.Антипів Олекса Федорович  — військовий і громадський діяч
2.Гаврилець Василь Григорович  — майор Армії УНР
3.Залуцький Олександр  —  хорунжий  Армії УНР
4.Монкевич Борис Григорович  —    сотник Армії УНР, письменник
5.Ніщеменко Корній Семенович  — член Центральної Ради
6.Солодкий Євген  Тимофійович  —   підхорунжий Армії УНР
Військово-морські формування УНР та Української Держави в Одесі
1.Богомолець Вадим Михайлович – генерал-хорунжий Армії УНР та Української Держави
2.Гадд Олександр Оттович –  контр адмірал флоту Української Держави
3.Дяченко Вадим Євгенович – мічман флоту УНР, математик, член-кореспондент АН УРСР
4.Євдокимов Сергій Володимирович – контр-адмірал флоту української держави
5.Єрмаков Мстислав Петрович – генерал-майор флоту Української Держави
6.Клочковський В'ячеслав Євгенович  — контр-адмірал флоту Української Держави
7.Коваленко Олександр Михайлович – мічман панцерника «Потьомкін», керівник департаменту Морського міністерства УНР
8.Лівен Карл Павлович — капітан I рангу флоту Української Держави
9.Максимов Микола Лаврентійович — контр-адмірал  флоту Української Держави
10.Мандрика Михайло Іванович – мічман флоту УНР
11.Михайлов Всеволод Володимирович –  мічман флоту Української Держави
12.Неклієвич Микола Корнелійович — підполковник військово-морського флоту УНР
13.Остроградський Михайло Михайлович — контр-адмірал, командуючий Чорноморським флотом Української Держави
14.Пилишенко Васил Васильович – старший лейтенант  флоту УНР, член Центральної Ради
15.Покровський Андрій Георгійович — Міністр морських справ УНР, віце-адмірал
16.Савченко-Більський Володимир Олександрович - контр-адмірал флоту Української Держави
17. Свірський Юрій Володимирович – віце-адмірал флоту Української Держави
18.Фабрицький Семен Семенович — контр-адмірал флоту Української Держави
19.Хоменко Олександр Олександрович — віце-адмірал Чорноморського флоту Української Держави
20.Шрамченко Яків Володимирович — капітан 1 рангу Чорноморського флоту  УНР
Одесити – міністри УНР та Української Держави
1.Афанасьєв Георгій Омелянович — міністр закордонних справ Української Держави
2.Голубович Всеволод Олександрович — голова Ради народних міністрів і міністр закордонних справ УНР
3.Гутник Сергій Михайлович — міністр торгівлі та промисловості Української Держави
4.Жуківський Олександр Тимофійович  — полковник Армії УНР, військовий міністр УНР
5.Климович Петро Титович — міністр фінансів уряду Центральної ради, Одеський міський Голова
6.Липа Іван Львович — міністр охорони здоров’я УНР, видатний громадський та військовий діяч
7.Ніковський Андрій Васильович — перший заступник Голови Центральної ради, міністр закордонних справ в уряді Директорії
8.Рогоза Олександр Францович  — Військовий міністр Української Держави
9.Чехiвський Володимир Мусійович — Голова Ради народних міністрів УНР
10.Шелухін Сергій Павлович —  генеральний суддя УНР, міністр судових справ в уряді Директорії
Повстанці Одещини
1.Блохін (Здобудь-Воля) Костянтин Якович —  полковник Армії Української Держави, повстанський отаман
2.Божко Юхим — український повстанець-отаман
3.Григорьєв (Серветник) Никифор Олександрович   — повстанський отаман
4.Євсієва  (Чубенко)  Єлизавета Олександрівна  –  повстанець
5.Заболотний Семен Федорович  — організатор повстанського руху на Одещині
6.Кощовий Яків Андрійович – отаман повстанського загону
7.Петрашевич Геннадій Михайлович — український повстанець
8.Пшонник Йосип  Петрович — повстанський отаман, полковник Армії УНР
9.Совенко  Василь Володимирович — повстанець, громадський діяч
Діячі культури та освіти
1.Богомолець-Лазурська Наталя Михайлівна — актриса, історик українського театру
2.Боровик  Віталій Гаврилович — громадський діяч
3.Боровик Роман Віталійович — учасник січневих боїв в Одесі
4.Вороний Микола Кіндратович — український письменник, один із засновників Центральної Ради
5.Гаврилюк Ілько Дмитрович –  сотник УГА, письменник, громадський і культурний діяч
6.Гаврилюк Ілько Іванович  – письменник, громадсько-політичний діяч
7.Гриневич Антон Юстинович —архієпископ Балтський і Першотравненський УАПЦ
8.Гордієвський Михайло Іванович —  український історик, громадський діяч
9.Грушевський Олександр Сергійович – дослідник історії України, брат М. Грушевського
10.Домбровська (Журба) Галина Маврикіївна — українська письменниця
11.Ждаха  Амвросій Андрійович — український ілюстратор і художник
12.Киример Джафер Сейдамет — політичний і культурний діяч кримськотатарського руху
13.Клепацький Павло Григорович — професор Кам'янець-Подільського державного університету, член  Центральної Ради
14.Кливак Ілля Теодорович — священик Української греко-католицької церкви в Одесі 1917-1919 рр.
15.Ковальчук Лев Полікарпович — громадсько-політичний діяч, педагог
16.Кожин Олександр Андрійович – ієромонах Микита
17.Комаров Богдан Михайлович — науковець, заступник голови Комісаріату Одеського навчального округу
18.Комарова Маргарита Михайлівна— українська перекладачка
19.Коморний  Семен  — Головний Крайовий комісар Центральної Ради  в  Херсонській губернії
20.Лазурський Володимир Федорович — літературознавець, діяч українського просвітницького руху
21.Липа Юрій Іванович —  письменник,   лікар
22.Литвицький Микола Олександрович — український державний діяч
23.Мошинський Володимир Миколайович – сотник Армії УНР, художник
24.Мурський Володимир Васильович — український журналіст, письменник,  дипломат
25.Озенбашли Амет — кримськотатарський письменник, громадський діяч
26.Піснячевський  Віктор Онуфрійович — український політик, публіцист, видавець
27.Поплавко Віктор Родіонович — український військовий діяч
28.Романченко Іван Савич — український філолог, член Української Центральної Ради
29.Романченко Іван Степанович — громадсько-політичний діяч
30.Ружицький Євген Іоникійович —  військовий священник, сотник Армії УНР
31.Саксаганський  Панас Карпович (Тобілевич) — визначний український актор і режисер
32.Слабченко Михайло Єлисеєвич - український історик, академік ВУАН
33.Славинський Максим Антонович — український громадсько-політичний діяч 
34.Стешко Федір Миколайович  − український військовий діяч та музикознавець    
35.Темницький Омелян Миколайович —комісар фінансів та заступник голови міської ради Одеси 1917 -1918 р.р.     
36.Фесенко Юхим Іванович — друкар і видавець української книги та грошей Української Держави
37.Чикаленко Євген Харлампієвич —  меценат, видавець, публіцист, землевласник

